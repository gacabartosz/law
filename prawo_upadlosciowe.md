Prawo upadłościowe.
Dz.U.2025.614 t.j. z dnia 2025.05.09
Status: Akt obowiązujący
Wersja od: 10 września 2025r.
Wejście w życie:
1 października 2003 r. , 24 kwietnia 2003 r. , 1 maja 2004 r.
zobacz:
art. 546
Art. 546. [Wejście w życie ustawy]
Ustawa wchodzi w życie z dniem 1 października 2003 r., z tym że:
1)
w przypadku przedsiębiorców, którzy złożyli wnioski, o których mowa w art. 12 ust. 1 ustawy z dnia 30
października 2002 r. o pomocy publicznej dla przedsiębiorców o szczególnym znaczeniu dla rynku pracy
(Dz. U. poz. 1800, z późn. zm.), oraz dłużników odpowiadających solidarnie wraz z przedsiębiorcami,
będących stroną postępowania restrukturyzacyjnego prowadzonego na podstawie tej ustawy, przepisy
niniejszej ustawy o postępowaniu naprawczym wchodzą w życie po upływie 14 dni od dnia ogłoszenia 6 ,
z tym że postępowanie naprawcze nie obejmuje zobowiązań cywilnoprawnych i publicznoprawnych
objętych postępowaniem toczącym się na podstawie przepisów o pomocy publicznej dla przedsiębiorców o
szczególnym znaczeniu dla rynku pracy, jeżeli przedsiębiorca jest stroną takiego postępowania w chwili
ogłoszenia oświadczenia o wszczęciu postępowania naprawczego w Monitorze Sądowym i Gospodarczym;
2)
przepisy art. 451, art. 454-470, art. 481 i art. 482 stosuje się z dniem przystąpienia Rzeczypospolitej
Polskiej do Unii Europejskiej.
USTAWA
z dnia 28 lutego 2003 r.
Prawo upadłościowe
CZĘŚĆ PIERWSZA
PRZEPISY OGÓLNE O POSTĘPOWANIU UPADŁOŚCIOWYM I JEGO SKUTKACH
TYTUŁ I
Przepisy ogólne
DZIAŁ I
Przepisy wstępne
Art. 1. [Zakres regulacji]
1. Ustawa reguluje:
1) zasady wspólnego dochodzenia roszczeń wierzycieli od niewypłacalnych dłużników
będących przedsiębiorcami;
2) zasady dochodzenia roszczeń od niewypłacalnych dłużników będących osobami fizycznymi
nieprowadzącymi działalności gospodarczej;
3) skutki ogłoszenia upadłości;
4) zasady umarzania zobowiązań upadłego będącego osobą fizyczną;
5) (uchylony).
2. Przepisy ustawy stosuje się również do innych podmiotów określonych w ustawie.
Art. 2. [Cele postępowania]
1. Postępowanie uregulowane ustawą należy prowadzić tak, aby roszczenia wierzycieli mogły
zostać zaspokojone w jak najwyższym stopniu, a jeśli racjonalne względy na to pozwolą -
dotychczasowe przedsiębiorstwo dłużnika zostało zachowane.
1a. (uchylony).
2. Postępowanie uregulowane ustawą wobec osób fizycznych należy prowadzić również tak, aby
umożliwić umorzenie zobowiązań upadłego niewykonanych w postępowaniu upadłościowym.
Art. 3. [Wszczęcie postępowania na wniosek]
 Postępowanie uregulowane ustawą może być wszczęte tylko na wniosek złożony przez podmioty
określone w ustawie.
Art. 4. [Odpowiednie stosowanie przepisów części pierwszej]
1. Przepisy części pierwszej stosuje się odpowiednio do innych rodzajów postępowań
unormowanych w ustawie, chyba że przepis szczególny stanowi inaczej.
2. Przepisy części pierwszej stosuje się odpowiednio do postępowań określonych w art. 36 oraz
rozdziale V rozporządzenia Parlamentu Europejskiego i Rady (UE) 2015/848 z dnia 20 maja 2015
r. w sprawie postępowania upadłościowego (Dz. Urz. UE L 141 z 05.06.2015, str. 19), zwanego
dalej "rozporządzeniem 2015/848".
Art. 4a. [Krajowy Rejestr Zadłużonych jako Rejestr w rozumieniu ustawy]
 Ilekroć w ustawie jest mowa o "Rejestrze", należy przez to rozumieć Krajowy Rejestr
Zadłużonych.
DZIAŁ II
Podmiotowy zakres stosowania ustawy
Art. 5. [Zakres podmiotowy ustawy]
1. Przepisy ustawy stosuje się do przedsiębiorców w rozumieniu ustawy z dnia 23 kwietnia 1964 r.
- Kodeks cywilny (Dz. U. z 2024 r. poz. 1061 i 1237), jeżeli ustawa nie stanowi inaczej.
2. Przepisy ustawy stosuje się także do:
1) spółek z ograniczoną odpowiedzialnością, prostych spółek akcyjnych i spółek akcyjnych
nieprowadzących działalności gospodarczej;
2) wspólników osobowych spółek handlowych, ponoszących odpowiedzialność za
zobowiązania spółki bez ograniczenia całym swoim majątkiem;
3) wspólników spółki partnerskiej.
Art. 6. [Zakres podmiotowy ustawy – wyłączenia]
 Nie można ogłosić upadłości:
1) Skarbu Państwa;
2) jednostek samorządu terytorialnego;
3) publicznych samodzielnych zakładów opieki zdrowotnej;
4) instytucji i osób prawnych utworzonych w drodze ustawy, chyba że ustawa ta stanowi
inaczej, oraz utworzonych w wykonaniu obowiązku nałożonego ustawą;
5) osób fizycznych prowadzących gospodarstwo rolne, które nie prowadzą innej działalności
gospodarczej lub zawodowej;
6) uczelni;
7) funduszy inwestycyjnych.
Art. 7. [Ogłoszenie upadłości w przypadku śmierci przedsiębiorcy]
W razie śmierci przedsiębiorcy można ogłosić jego upadłość, jeżeli wniosek o ogłoszenie
upadłości został złożony w terminie roku od dnia jego śmierci, a w przypadku ustanowienia
zarządu sukcesyjnego, o którym mowa w ustawie z dnia 5 lipca 2018 r. o zarządzie sukcesyjnym
przedsiębiorstwem osoby fizycznej i innych ułatwieniach związanych z sukcesją przedsiębiorstw
(Dz. U. z 2021 r. poz. 170), zwanego dalej "zarządem sukcesyjnym" - także po upływie roku od
dnia śmierci przedsiębiorcy, a przed dniem wygaśnięcia zarządu sukcesyjnego. Wniosek o
ogłoszenie upadłości może złożyć wierzyciel, zarządca sukcesyjny, a także spadkobierca, oraz
małżonek i każde z dzieci lub rodziców zmarłego, chociażby nie dziedziczyli po nim spadku.
Art. 8. [Ogłoszenie upadłości osoby fizycznej po zakończeniu działalności gospodarczej]
1. Wierzyciel może złożyć wniosek o ogłoszenie upadłości osoby fizycznej, która była
przedsiębiorcą, także po zaprzestaniu prowadzenia przez nią działalności gospodarczej, jeżeli od
dnia wykreślenia z właściwego rejestru nie upłynął rok. Postępowanie toczy się według przepisów
tytułu V części trzeciej.
2. Przepis ust. 1 stosuje się odpowiednio do osób, które przestały być wspólnikami osobowych
spółek handlowych.
Art. 9. [Ogłoszenie upadłości osoby fizycznej prowadzącej działalność gospodarczą bez
wpisu do ewidencji działalności gospodarczej]
 Wierzyciel może złożyć wniosek o ogłoszenie upadłości osoby fizycznej, która faktycznie
prowadziła działalność gospodarczą, nawet wówczas gdy nie dopełniła obowiązku jej zgłoszenia
we właściwym rejestrze, jeżeli od dnia zaprzestania prowadzenia działalności nie upłynął rok.
Postępowanie toczy się według przepisów tytułu V części trzeciej.
Art. 9a. [Niedopuszczalność ogłoszenia upadłości ze względu na postępowanie układowe lub
sanacyjne]
1. Nie można ogłosić upadłości w okresie od dnia otwarcia przyspieszonego postępowania
układowego, postępowania układowego i postępowania sanacyjnego do dnia zakończenia albo
prawomocnego umorzenia tego postępowania. W takim przypadku rozpoznanie wniosku o
ogłoszenie upadłości zostaje wstrzymane.
2. Nie można ogłosić upadłości w okresie od dnia obwieszczenia o ustaleniu dnia układowego w
postępowaniu o zatwierdzenie układu do dnia prawomocnego umorzenia postępowania o
zatwierdzenie układu albo do dnia złożenia wniosku o zatwierdzenie układu do sądu. W takim
przypadku rozpoznanie wniosku o ogłoszenie upadłości zostaje wstrzymane.
Art. 9b. [Pierwszeństwo wniosku restrukturyzacyjnego]
1. W przypadku złożenia wniosku o ogłoszenie upadłości i wniosku restrukturyzacyjnego, w
pierwszej kolejności rozpoznaje się wniosek restrukturyzacyjny.
2. Sąd upadłościowy wstrzymuje rozpoznanie wniosku o ogłoszenie upadłości do czasu wydania
prawomocnego orzeczenia w sprawie wniosku restrukturyzacyjnego. Wstrzymanie rozpoznania
wniosku o ogłoszenie upadłości nie wyłącza możliwości zabezpieczenia majątku.
3. Jeżeli wstrzymaniu rozpoznania wniosku o ogłoszenie upadłości sprzeciwia się interes ogółu
wierzycieli, przepisu ust. 2 nie stosuje się. W takiej sytuacji sąd upadłościowy wydaje
postanowienie o przejęciu wniosku o ogłoszenie upadłości i wniosku restrukturyzacyjnego do
wspólnego rozpoznania i rozstrzygnięcia jednym postanowieniem. Sąd upadłościowy rozpoznaje
wnioski w składzie właściwym dla rozpoznania wniosku o ogłoszenie upadłości.
4. Jeżeli przejęcie wniosku o ogłoszenie upadłości i wniosku restrukturyzacyjnego do wspólnego
rozpoznania prowadziłoby do znacznego opóźnienia wydania orzeczenia w przedmiocie
ogłoszenia upadłości, ze szkodą dla wierzycieli, a podstawy restrukturyzacji przedstawione przez
dłużnika we wniosku restrukturyzacyjnym są znane sądowi upadłościowemu, sąd upadłościowy
nie wydaje postanowienia o przejęciu wniosków do wspólnego rozpoznania i rozpoznaje wniosek
o ogłoszenie upadłości, o czym zawiadamia sąd restrukturyzacyjny.
DZIAŁ III
Podstawy ogłoszenia upadłości
Art. 10. [Upadłość niewypłacalnego dłużnika]
 Upadłość ogłasza się w stosunku do dłużnika, który stał się niewypłacalny.
Art. 11. [Pojęcie niewypłacalności]
1. Dłużnik jest niewypłacalny, jeżeli utracił zdolność do wykonywania swoich wymagalnych
zobowiązań pieniężnych.
1a. Domniemywa się, że dłużnik utracił zdolność do wykonywania swoich wymagalnych
zobowiązań pieniężnych, jeżeli opóźnienie w wykonaniu zobowiązań pieniężnych przekracza trzy
miesiące.
2. Dłużnik będący osobą prawną albo jednostką organizacyjną nieposiadającą osobowości
prawnej, której odrębna ustawa przyznaje zdolność prawną, jest niewypłacalny także wtedy, gdy
jego zobowiązania pieniężne przekraczają wartość jego majątku, a stan ten utrzymuje się przez
okres przekraczający dwadzieścia cztery miesiące.
3. Do majątku, o którym mowa w ust. 2, nie wlicza się składników niewchodzących w skład masy
upadłości.
4. Do zobowiązań pieniężnych, o których mowa w ust. 2, nie wlicza się zobowiązań przyszłych, w
tym zobowiązań pod warunkiem zawieszającym oraz zobowiązań wobec wspólnika albo
akcjonariusza z tytułu pożyczki lub innej czynności prawnej o podobnych skutkach, o których
mowa w art. 342 ust. 1 pkt 4.
4a. Do zobowiązań pieniężnych, o których mowa w ust. 2, nie wlicza się zobowiązań
wynikających z:
1) instrumentów kapitałowych wyemitowanych w celu ich zakwalifikowania do funduszy
własnych jako instrumenty:
a) dodatkowe w Tier I zgodnie z art. 52 rozporządzenia Parlamentu Europejskiego i Rady
(UE) nr 575/2013 z dnia 26 czerwca 2013 r. w sprawie wymogów ostrożnościowych dla
instytucji kredytowych oraz zmieniającego rozporządzenie (UE) nr 648/2012 (Dz. Urz.
UE L 176 z 27.06.2013, str. 1, z późn. zm.), zwanego dalej "rozporządzeniem nr
575/2013",
b) w Tier II zgodnie z art. 63 rozporządzenia nr 575/2013;
2) pożyczek podporządkowanych zaciągniętych w celu ich zakwalifikowania do funduszy
własnych jako instrumenty dodatkowe w Tier I zgodnie z art. 52 rozporządzenia nr 575/2013.
4b. W przypadku zakładów ubezpieczeń i zakładów reasekuracji do zobowiązań pieniężnych, o
których mowa w ust. 2, nie wlicza się zobowiązań wynikających z:
1) obligacji kapitałowych wyemitowanych w celu ich zakwalifikowania do środków własnych
jako pozycji podstawowych środków własnych kategorii 1 zgodnie z art. 71 rozporządzenia
delegowanego Komisji (UE) nr 2015/35 z dnia 10 października 2014 r. uzupełniającego
dyrektywę Parlamentu Europejskiego i Rady 2009/138/WE w sprawie podejmowania i
prowadzenia działalności ubezpieczeniowej i reasekuracyjnej (Wypłacalność II) (Dz. Urz. UE L
12 z 17.01.2015, str. 1, z późn. zm.), zwanego dalej "rozporządzeniem delegowanym Komisji
(UE) 2015/35";
2) pożyczek podporządkowanych zaciągniętych w celu zakwalifikowania ich do środków
własnych jako pozycji środków własnych kategorii 1 zgodnie z rozporządzeniem delegowanym
Komisji (UE) 2015/35.
5. Domniemywa się, że zobowiązania pieniężne dłużnika przekraczają wartość jego majątku, jeżeli
zgodnie z bilansem jego zobowiązania, z wyłączeniem rezerw na zobowiązania oraz zobowiązań
wobec jednostek powiązanych, przekraczają wartość jego aktywów, a stan ten utrzymuje się przez
okres przekraczający dwadzieścia cztery miesiące.
6. Sąd może oddalić wniosek o ogłoszenie upadłości, jeżeli nie ma zagrożenia utraty przez
dłużnika zdolności do wykonywania jego wymagalnych zobowiązań pieniężnych w niedługim
czasie.
7. Przepisy ust. 2-6 nie mają zastosowania do spółek osobowych określonych w ustawie z dnia 15
września 2000 r. - Kodeks spółek handlowych (Dz. U. z 2024 r. poz. 18 i 96), zwanej dalej
"Kodeksem spółek handlowych", w których co najmniej jednym wspólnikiem odpowiadającym za
zobowiązania spółki bez ograniczenia całym swoim majątkiem jest osoba fizyczna.
Art. 11a. [Ogłoszenie upadłości zmarłego przedsiębiorcy w przypadku ustanowienia zarządu
sukcesyjnego]
1. W przypadku ustanowienia zarządu sukcesyjnego można ogłosić upadłość zmarłego
przedsiębiorcy także wtedy, gdy w zakresie czynności dokonywanych w ramach prowadzenia
przedsiębiorstwa w spadku zarządca sukcesyjny utracił zdolność do wykonywania wymagalnych
zobowiązań pieniężnych.
2. Przepis art. 11 ust. 1a stosuje się odpowiednio.
Art. 12.
 (uchylony).
Art. 12a. [Oddalenie wniosku o ogłoszenie upadłości w przypadku wierzytelności spornych]
 Sąd oddali wniosek o ogłoszenie upadłości złożony przez wierzyciela, jeżeli dłużnik wykaże, że
wierzytelność ma w całości charakter sporny, a spór zaistniał między stronami przed złożeniem
wniosku o ogłoszenie upadłości.
Art. 13. [Obligatoryjne oddalenie wniosku o ogłoszenie upadłości]
1. Sąd oddali wniosek o ogłoszenie upadłości, jeżeli majątek niewypłacalnego dłużnika nie
wystarcza na zaspokojenie kosztów postępowania lub wystarcza jedynie na zaspokojenie tych
kosztów.
2. Sąd może oddalić wniosek o ogłoszenie upadłości w razie stwierdzenia, że majątek dłużnika jest
obciążony hipoteką, zastawem, zastawem rejestrowym, zastawem skarbowym lub hipoteką morską
w takim stopniu, że pozostały jego majątek nie wystarcza na zaspokojenie kosztów postępowania.
2a. Oddalając wniosek o ogłoszenie upadłości, sąd ustala, czy materiał zgromadzony w sprawie
daje podstawę do rozwiązania podmiotu wpisanego do Krajowego Rejestru Sądowego bez
przeprowadzania postępowania likwidacyjnego.
3. Jeżeli zostanie uprawdopodobnione, że obciążenia majątku dłużnika są bezskuteczne według
przepisów ustawy albo gdy dokonane zostały w celu pokrzywdzenia wierzycieli, jak również jeżeli
zostanie uprawdopodobnione, że dłużnik dokonał innych czynności prawnych bezskutecznych
według przepisów ustawy, którymi wyzbył się majątku wystarczającego na zaspokojenie kosztów
postępowania, a okoliczności sprawy wskazują, że zastosowanie przepisów o bezskuteczności i
zaskarżaniu czynności upadłego doprowadzi do uzyskania majątku o wartości przekraczającej
przewidywaną wysokość kosztów, przepisów ust. 1 i 2 nie stosuje się.
4. Prawomocne postanowienie o oddaleniu wniosku o ogłoszenie upadłości na podstawie ust. 1 lub
2 obwieszcza się.
5. Oddalając wniosek o ogłoszenie upadłości na podstawie ust. 1 lub 2, sąd wydaje postanowienie,
w którym wymienia:
1) imię i nazwisko dłużnika albo jego nazwę;
2) numer PESEL albo numer w Krajowym Rejestrze Sądowym dłużnika, a w przypadku ich
braku - inne dane umożliwiające jego jednoznaczną identyfikację, w szczególności numer
paszportu i oznaczenie państwa wystawiającego paszport albo numer karty pobytu w
Rzeczypospolitej Polskiej, albo numer w zagranicznym rejestrze, albo zagraniczny numer
identyfikacji lub identyfikacji podatkowej;
3) firmę, pod którą działa dłużnik;
4) miejsce zamieszkania albo siedzibę oraz adres dłużnika;
5) numer identyfikacji podatkowej (NIP), jeżeli dłużnik ma taki numer.
6. W przypadku spółki osobowej w postanowieniu, o którym mowa w ust. 5, dodatkowo wymienia
się:
1) imiona i nazwiska albo nazwę wspólników odpowiadających za zobowiązania spółki bez
ograniczenia całym swoim majątkiem;
2) numery PESEL albo numery w Krajowym Rejestrze Sądowym wspólników, o których
mowa w pkt 1, a w przypadku ich braku - inne dane umożliwiające ich jednoznaczną
identyfikację, w szczególności numer paszportu i oznaczenie państwa wystawiającego paszport
albo numer karty pobytu w Rzeczypospolitej Polskiej, albo numer w zagranicznym rejestrze,
albo zagraniczny numer identyfikacji lub identyfikacji podatkowej;
3) miejsce zamieszkania albo siedzibę wspólników, o których mowa w pkt 1.
7. W sekretariacie sądu umożliwia się każdemu, kto dostatecznie usprawiedliwi potrzebę
przejrzenia akt sądowych postępowania zakończonego prawomocnym postanowieniem o
oddaleniu wniosku o ogłoszenie upadłości na podstawie ust. 1 lub 2, dostęp do tych akt za
pośrednictwem systemu teleinformatycznego obsługującego postępowanie sądowe.
Art. 14.
 (uchylony).
Art. 15.
 (uchylony).
Art. 16.
 (uchylony).
Art. 17.
 (uchylony).
TYTUŁ II
Postępowanie w przedmiocie ogłoszenia upadłości
DZIAŁ I
Sąd
Art. 18. [Skład sądu upadłościowego]
 Sprawy o ogłoszenie upadłości rozpoznaje sąd upadłościowy w składzie trzech sędziów
zawodowych. Sądem upadłościowym jest sąd rejonowy - sąd gospodarczy.
Art. 19. [Właściwość sądu upadłościowego]
1. Sprawy o ogłoszenie upadłości rozpoznaje sąd właściwy dla głównego ośrodka podstawowej
działalności dłużnika.
1a. Głównym ośrodkiem podstawowej działalności jest miejsce, w którym dłużnik regularnie
zarządza swoją działalnością o charakterze ekonomicznym i które jako takie jest rozpoznawalne
dla osób trzecich.
1b. W przypadku osoby prawnej oraz jednostki organizacyjnej nieposiadającej osobowości
prawnej, której odrębna ustawa przyznaje zdolność prawną, domniemywa się, że głównym
ośrodkiem jej podstawowej działalności jest miejsce siedziby.
1c. W przypadku osoby fizycznej prowadzącej działalność gospodarczą lub zawodową
domniemywa się, że głównym ośrodkiem jej podstawowej działalności jest główne miejsce
wykonywania działalności gospodarczej lub zawodowej; w przypadku każdej innej osoby
fizycznej domniemywa się, że głównym ośrodkiem podstawowej działalności jest miejsce
zwykłego pobytu tej osoby.
2. (uchylony).
3. Jeżeli dłużnik nie ma w Rzeczypospolitej Polskiej głównego ośrodka podstawowej działalności,
właściwy jest sąd miejsca zwykłego pobytu albo siedziby dłużnika, a jeżeli dłużnik nie ma w
Rzeczypospolitej Polskiej miejsca zwykłego pobytu albo siedziby, właściwy jest sąd, w którego
obszarze znajduje się majątek dłużnika.
4. Jeżeli w toku postępowania o ogłoszenie upadłości okaże się, że właściwy jest inny sąd, sprawę
przekazuje się temu sądowi. Na postanowienie o przekazaniu sprawy nie przysługuje zażalenie.
Postanowienie to wiąże sąd, któremu sprawa została przekazana. Czynności dokonane w sądzie
niewłaściwym pozostają w mocy.
5. Przekazanie sprawy po ogłoszeniu upadłości jest niedopuszczalne.
DZIAŁ II
Wniosek o ogłoszenie upadłości
Art. 20. [Podmioty uprawnione do złożenia wniosku o ogłoszenie upadłości]
1. Wniosek o ogłoszenie upadłości może zgłosić dłużnik lub każdy z jego wierzycieli osobistych.
2. Wniosek mogą zgłosić również:
1) w stosunku do spółki jawnej, spółki partnerskiej, spółki komandytowej oraz spółki
komandytowo-akcyjnej - każdy ze wspólników odpowiadających bez ograniczenia za
zobowiązania spółki;
2) w stosunku do osób prawnych oraz jednostek organizacyjnych nieposiadających
osobowości prawnej, którym odrębna ustawa przyznaje zdolność prawną - każdy, kto na
podstawie ustawy, umowy spółki lub statutu ma prawo do prowadzenia spraw dłużnika i do
jego reprezentowania, samodzielnie lub łącznie z innymi osobami;
3) w stosunku do przedsiębiorstwa państwowego - także organ założycielski;
4) w stosunku do jednoosobowej spółki Skarbu Państwa - także pełnomocnik Rządu,
państwowa osoba prawna, organ lub inna jednostka uprawniona do wykonywania praw z akcji
lub udziałów należących do Skarbu Państwa;
5) w stosunku do osoby prawnej, spółki jawnej, spółki partnerskiej oraz spółki komandytowej
i komandytowo-akcyjnej, będących w stanie likwidacji - każdy z likwidatorów;
6) w stosunku do osoby prawnej wpisanej do Krajowego Rejestru Sądowego - kurator
ustanowiony na podstawie art. 42 § 1 ustawy z dnia 23 kwietnia 1964 r. - Kodeks cywilny;
7) w stosunku do dłużnika, któremu została udzielona pomoc publiczna o wartości
przekraczającej 100 000 euro - organ udzielający pomocy;
8) w stosunku do dłużnika, wobec którego prowadzona jest egzekucja przez zarząd
przymusowy albo przez sprzedaż przedsiębiorstwa, na podstawie Kodeksu postępowania
cywilnego - zarządca ustanowiony w tym postępowaniu;
9) w stosunku do spółki zależnej uczestniczącej w grupie spółek - spółka dominująca.
Art. 21. [Obowiązek dłużnika do złożenia wniosku o ogłoszenie upadłości]
1. Dłużnik jest obowiązany, nie później niż w terminie trzydziestu dni od dnia, w którym wystąpiła
podstawa do ogłoszenia upadłości, zgłosić w sądzie wniosek o ogłoszenie upadłości.
2. Jeżeli dłużnikiem jest osoba prawna albo inna jednostka organizacyjna nieposiadająca
osobowości prawnej, której odrębna ustawa przyznaje zdolność prawną, obowiązek, o którym
mowa w ust. 1, spoczywa na każdym, kto na podstawie ustawy, umowy spółki lub statutu ma
prawo do prowadzenia spraw dłużnika i do jego reprezentowania, samodzielnie lub łącznie z
innymi osobami.
2a. W przypadku ustanowienia zarządu sukcesyjnego obowiązek, o którym mowa w ust. 1,
spoczywa na zarządcy sukcesyjnym. Jeżeli podstawa do ogłoszenia upadłości wystąpiła przed
ustanowieniem zarządu sukcesyjnego, termin do zgłoszenia wniosku o ogłoszenie upadłości
biegnie od dnia, w którym został ustanowiony zarząd sukcesyjny. Zgłoszenie wniosku o
ogłoszenie upadłości przez zarządcę sukcesyjnego nie wymaga zgody osób, na rzecz których
działa zarządca sukcesyjny.
3. Osoby, o których mowa w ust. 1-2a, ponoszą odpowiedzialność za szkodę wyrządzoną wskutek
niezłożenia wniosku w terminie określonym w ust. 1 lub 2a, chyba że nie ponoszą winy. Osoby te
mogą uwolnić się od odpowiedzialności, w szczególności jeżeli wykażą, że w terminie określonym
w ust. 1 lub 2a otwarto postępowanie restrukturyzacyjne albo zatwierdzono układ w postępowaniu
o zatwierdzenie układu.
3a. W przypadku dochodzenia odszkodowania przez wierzyciela niewypłacalnego dłużnika
domniemywa się, że szkoda, o której mowa w ust. 3, obejmuje wysokość niezaspokojonej
wierzytelności tego wierzyciela wobec dłużnika.
4. (uchylony).
5. Osoby, o których mowa w ust. 1-2a, nie ponoszą odpowiedzialności za niezłożenie wniosku o
ogłoszenie upadłości w czasie, gdy prowadzona jest egzekucja przez zarząd przymusowy albo
przez sprzedaż przedsiębiorstwa, na podstawie przepisów Kodeksu postępowania cywilnego,
jeżeli obowiązek złożenia wniosku o ogłoszenie upadłości powstał w czasie prowadzenia
egzekucji.
Art. 22. [Elementy konieczne wniosku]
1. Wniosek o ogłoszenie upadłości powinien zawierać:
1) imię i nazwisko dłużnika albo jego nazwę oraz numer PESEL albo numer w Krajowym
Rejestrze Sądowym, a w przypadku ich braku - inne dane umożliwiające jego jednoznaczną
identyfikację, firmę, pod którą działa dłużnik, miejsce zamieszkania albo siedzibę, adres, a
jeżeli dłużnikiem jest spółka osobowa, osoba prawna albo inna jednostka organizacyjna
nieposiadająca osobowości prawnej, której odrębna ustawa przyznaje zdolność prawną - imiona
i nazwiska reprezentantów, w tym likwidatorów, jeżeli są ustanowieni, oraz numery PESEL
albo numery w Krajowym Rejestrze Sądowym reprezentantów, a w przypadku ich braku - inne
dane umożliwiające ich jednoznaczną identyfikację, a ponadto w przypadku spółki osobowej -
imiona i nazwiska albo nazwę, numery PESEL albo numery w Krajowym Rejestrze Sądowym,
a w przypadku ich braku - inne dane umożliwiające jednoznaczną identyfikację oraz miejsce
zamieszkania albo siedzibę wspólników odpowiadających za zobowiązania spółki bez
ograniczenia całym swoim majątkiem;
1a) NIP, jeżeli dłużnik ma taki numer;
2) wskazanie miejsca, w którym znajduje się główny ośrodek podstawowej działalności
dłużnika;
3) wskazanie okoliczności, które uzasadniają wniosek i ich uprawdopodobnienie;
4) informację, czy dłużnik jest uczestnikiem podlegającego prawu polskiemu lub prawu
innego państwa członkowskiego systemu płatności lub systemu rozrachunku papierów
wartościowych w rozumieniu ustawy z dnia 24 sierpnia 2001 r. o ostateczności rozrachunku w
systemach płatności i systemach rozrachunku papierów wartościowych oraz zasadach nadzoru
nad tymi systemami (Dz. U. z 2024 r. poz. 585) lub niebędącym uczestnikiem podmiotem
prowadzącym system interoperacyjny w rozumieniu tej ustawy;
5) informację, czy dłużnik jest spółką publiczną w rozumieniu przepisów ustawy z dnia 29
lipca 2005 r. o ofercie publicznej i warunkach wprowadzania instrumentów finansowych do
zorganizowanego systemu obrotu oraz o spółkach publicznych (Dz. U. z 2024 r. poz. 620 i 1863
oraz z 2025 r. poz. 146).
2. (uchylony).
2a. (uchylony).
3. Jeżeli wniosek zgłasza wierzyciel, przepisu ust. 1 pkt 4 nie stosuje się.
4. Przez inne dane umożliwiające jednoznaczną identyfikację, o których mowa w ust. 1 pkt 1,
rozumie się w szczególności numer paszportu i oznaczenie państwa wystawiającego paszport albo
numer karty pobytu w Rzeczypospolitej Polskiej, albo numer w zagranicznym rejestrze, albo
zagraniczny numer identyfikacji lub identyfikacji podatkowej.
Art. 22a. [Zaliczka na wydatki w toku postępowania upadłościowego]
 Wnioskodawca uiszcza zaliczkę na wydatki w toku postępowania w przedmiocie ogłoszenia
upadłości w wysokości jednokrotności przeciętnego miesięcznego wynagrodzenia w sektorze
przedsiębiorstw bez wypłat nagród z zysku w trzecim kwartale roku poprzedniego, ogłoszonego
przez Prezesa Głównego Urzędu Statystycznego i wraz z wnioskiem przedstawia dowód jej
uiszczenia. W przypadku braku uiszczenia zaliczki przewodniczący wzywa do uiszczenia zaliczki
w terminie tygodnia pod rygorem zwrotu wniosku.
Art. 23. [Elementy wniosku składanego przez dłużnika]
1. Jeżeli wniosek o ogłoszenie upadłości zgłasza dłużnik, do wniosku powinien dołączyć:
1) aktualny wykaz majątku z szacunkową wyceną jego składników;
2) bilans sporządzony przez dłużnika dla celów postępowania, na dzień przypadający w
okresie trzydziestu dni przed dniem złożenia wniosku;
3) spis wierzycieli z podaniem ich adresów i wysokości wierzytelności każdego z nich oraz
terminów zapłaty, a także listę zabezpieczeń dokonanych przez wierzycieli na jego majątku
wraz z datami ich ustanowienia;
4) oświadczenie o spłatach wierzytelności lub innych długów dokonanych w terminie sześciu
miesięcy przed dniem złożenia wniosku;
5) spis podmiotów zobowiązanych majątkowo wobec dłużnika wraz z adresami, z określeniem
wierzytelności, daty ich powstania i terminów zapłaty;
6) wykaz tytułów egzekucyjnych oraz tytułów wykonawczych przeciwko dłużnikowi;
7) informację o postępowaniach dotyczących ustanowienia na majątku dłużnika hipotek,
zastawów, zastawów rejestrowych, zastawów skarbowych i hipotek morskich oraz innych
obciążeń podlegających wpisowi w księdze wieczystej lub w rejestrach, jak również o
prowadzonych innych postępowaniach sądowych, administracyjnych,
sądowoadministracyjnych oraz przed sądami polubownymi dotyczących majątku dłużnika;
8) informację o miejscu zamieszkania reprezentantów spółki lub osoby prawnej i
likwidatorów, jeżeli są ustanowieni;
9) informację, czy w jednym z dwóch ostatnich lat obrotowych:
a) zatrudniał średniorocznie 250 lub więcej pracowników lub
b) osiągnął roczny obrót netto ze sprzedaży towarów, wyrobów i usług oraz operacji
finansowych przekraczający równowartość w złotych 50 milionów euro, lub
c) sumy aktywów jego bilansu sporządzonego na koniec jednego z tych lat przekroczyły
równowartość w złotych 43 milionów euro.
2. (uchylony).
3. Jeżeli dłużnik nie może dołączyć do wniosku dokumentów, o których mowa w ust. 1, powinien
podać przyczyny ich niedołączenia oraz je uprawdopodobnić.
Art. 24. [Elementy wniosku składanego przez wierzyciela]
 Jeżeli wniosek o ogłoszenie upadłości zgłasza wierzyciel, powinien we wniosku
uprawdopodobnić swoją wierzytelność.
Art. 24a.
 (uchylony).
Art. 25. [Oświadczenie dłużnika o prawdziwości danych zawartych we wniosku]
1. Wraz z wnioskiem o ogłoszenie upadłości dłużnik jest obowiązany złożyć oświadczenie o
prawdziwości danych zawartych we wniosku.
2. Jeżeli oświadczenie, o którym mowa w ust. 1, nie jest zgodne z prawdą, dłużnik ponosi
odpowiedzialność za szkodę wyrządzoną na skutek podania nieprawdziwych danych we wniosku o
ogłoszenie upadłości.
3. W razie niezłożenia oświadczenia, o którym mowa w ust. 1, wniosek zwraca się bez wzywania
dłużnika do jego uzupełnienia.
Art. 25a. [Zarządzenia i postanowienia podlegające obwieszczeniu]
 Zarządzenie o wpisaniu do repertorium wniosku o ogłoszenie upadłości złożonego przez dłużnika,
prawomocne zarządzenie o zwrocie tego wniosku oraz prawomocne postanowienie o odrzuceniu
lub oddaleniu tego wniosku lub umorzeniu postępowania w przedmiocie rozpoznania tego
wniosku obwieszcza się.
DZIAŁ III
Przepisy o postępowaniu
Art. 26. [Uczestnicy postępowania o ogłoszenie upadłości]
1. Uczestnikiem postępowania o ogłoszenie upadłości jest każdy, kto złożył wniosek o ogłoszenie
upadłości, oraz dłużnik.
2. O złożeniu wniosku o ogłoszenie upadłości przedsiębiorstwa państwowego albo jednoosobowej
spółki Skarbu Państwa sąd niezwłocznie zawiadamia odpowiednio organ założycielski albo
pełnomocnika Rządu, państwową osobę prawną, organ lub inną jednostkę uprawnioną do
wykonywania praw z akcji lub udziałów należących do Skarbu Państwa, które w terminie dwóch
tygodni mogą złożyć sądowi opinię w sprawie.
Art. 261
. [Kurator dłużnika]
1. Jeżeli dłużnik nie ma zdolności procesowej i nie działa za niego przedstawiciel ustawowy, a
także gdy w składzie organów dłużnika będącego osobą prawną lub jednostką organizacyjną
nieposiadającą osobowości prawnej, której odrębna ustawa przyznaje zdolność prawną, zachodzą
braki uniemożliwiające ich działanie, sąd upadłościowy ustanawia dla niego kuratora. Kuratora
ustanowionego na podstawie art. 42 § 1 ustawy z dnia 23 kwietnia 1964 r. - Kodeks cywilny
powołuje się na kuratora, o którym mowa w niniejszym przepisie.
2. Ustanowienie kuratora nie stanowi przeszkody do usunięcia, na podstawie zasad ogólnych,
braku zdolności procesowej albo braków w składzie organów uniemożliwiających ich działanie.
3. Wynagrodzenie kuratora ustanowionego na podstawie ust. 1 ustala sędzia-komisarz w
wysokości stosownej do nakładu pracy kuratora, stosując odpowiednio przepisy wykonawcze
wydane na podstawie art. 9 pkt 3 ustawy z dnia 28 lipca 2005 r. o kosztach sądowych w sprawach
cywilnych (Dz. U. z 2024 r. poz. 959 i 1237). Wynagrodzenie kuratora obowiązanego do
rozliczenia podatku od towarów i usług podwyższa się o kwotę podatku od towarów i usług. Na
postanowienie w przedmiocie wynagrodzenia oraz zwrotu wydatków przysługuje zażalenie.
Zażalenie przysługuje również kuratorowi.
4. Przepisy ust. 1 i 3 stosuje się odpowiednio w przypadku śmierci dłużnika po złożeniu wniosku o
ogłoszenie upadłości, jeżeli nie działa zarządca sukcesyjny, oraz w przypadku wygaśnięcia zarządu
sukcesyjnego po złożeniu wniosku o ogłoszenie upadłości.
Art. 27. [Posiedzenie sądu; postanowienie w sprawie o ogłoszenie upadłości]
1. Sąd rozpoznaje sprawę na posiedzeniu niejawnym.
2. Sąd może na posiedzeniu niejawnym przeprowadzić postępowanie dowodowe w całości lub w
części także wówczas, gdy wyznaczono rozprawę.
3. Postanowienie w sprawie ogłoszenia upadłości sąd wydaje w terminie dwóch miesięcy od dnia
złożenia wniosku. Zażalenie na postanowienie w sprawie ogłoszenia upadłości sąd drugiej
instancji rozpoznaje w terminie miesiąca od dnia przedstawienia mu akt sprawy.
4. W przypadkach przewidzianych w ustawie obwieszczenia dokonuje się w Rejestrze. W
przypadku gdy od dnia obwieszczenia biegnie termin do wniesienia środka zaskarżenia,
obwieszczeniu podlega także informacja o sposobie i terminie jego wniesienia.
Art. 28.
 (uchylony).
Art. 29. [Zwrot wniosku, gdy nie można nadać sprawie dalszego biegu]
 Jeżeli na skutek braku lub wskazania nieprawidłowego adresu dłużnika lub niewykonania innych
zarządzeń nie można nadać sprawie dalszego biegu, wniosek o ogłoszenie upadłości zwraca się.
Art. 29a. [Uznanie cofnięcia wniosku za niedopuszczalne. Wykonanie zobowiązań po
wniesieniu wniosku]
1. Sąd może uznać cofnięcie wniosku o ogłoszenie upadłości za niedopuszczalne, jeżeli
prowadziłoby to do pokrzywdzenia wierzycieli.
2. Wykonanie przez dłużnika zobowiązań wobec wnioskodawcy po złożeniu wniosku o ogłoszenie
upadłości nie ma wpływu na dalszy bieg postępowania.
Art. 30. [Wysłuchanie]
1. Sąd może w razie potrzeby wysłuchać dłużnika oraz wierzyciela będącego wnioskodawcą, a w
sprawie upadłości przedsiębiorstwa państwowego albo jednoosobowej spółki Skarbu Państwa
także odpowiednio organ założycielski albo przedstawiciela pełnomocnika Rządu, państwowej
osoby prawnej, organu lub innej jednostki uprawnionej do wykonywania praw z akcji lub udziałów
należących do Skarbu Państwa.
2. Sąd wysłuchuje dłużnika z zachowaniem przepisów Kodeksu postępowania cywilnego o
przesłuchaniu stron, po odebraniu od niego przyrzeczenia.
3. Gdyby wysłuchanie, o którym mowa w ust. 2, było niemożliwe lub nadmiernie utrudnione, sąd
może zażądać od dłużnika złożenia wyjaśnień na piśmie z podpisem notarialnie poświadczonym,
pod rygorem odpowiedzialności karnej za złożenie fałszywych zeznań. Wyjaśnienia te są
dowodem w sprawie.
4. Do wysłuchania innych osób stosuje się przepis art. 217.
Art. 30a. [Ograniczenie dowodu z opinii biegłego]
 W postępowaniu w przedmiocie ogłoszenia upadłości nie przeprowadza się dowodu z opinii
biegłego, z wyjątkiem określonym w art. 56b ust. 1.
Art. 31.
 (uchylony).
Art. 32. [Koszty postępowania]
1. (uchylony).
2. Jeżeli wierzyciel cofnął wniosek o ogłoszenie upadłości po wykonaniu przez dłużnika
zobowiązań, o których mowa w art. 11, kosztami sądowymi obciąża się dłużnika.
3. Kosztami sądowymi obciąża się dłużnika w przypadku oddalenia wniosku na podstawie art. 13.
4. W sprawach, o których mowa w ust. 2 i 3, dłużnik obowiązany jest również do zwrotu kosztów
poniesionych przez wierzyciela.
5. Od wnioskodawcy sąd może zażądać zaliczki na wydatki w postępowaniu w przedmiocie
ogłoszenia upadłości w kwocie przewyższającej sumę określoną w art. 22a pod rygorem
odrzucenia wniosku. Na postanowienie sądu w przedmiocie zaliczki zażalenie nie przysługuje.
Żądanie dodatkowej zaliczki nie wstrzymuje rozpoznania wniosku o ogłoszenie upadłości.
6. Wydatki pokrywane są w pierwszej kolejności z zaliczki wpłaconej przez wnioskodawcę.
Art. 33. [Zażalenie; skarga kasacyjna]
1. Zażalenie przysługuje na postanowienie sądu kończące postępowanie oraz w przypadkach
określonych w ustawie.
1a. Zażalenia na postanowienia sądu rozpoznaje sąd w innym składzie z wyjątkiem zażaleń na
postanowienia kończące postępowanie w sprawie oraz których przedmiotem jest:
1) zatwierdzenie warunków sprzedaży,
2) zabezpieczenie majątku dłużnika,
3) wynagrodzenie i zwrot wydatków tymczasowego nadzorcy sądowego,
4) wynagrodzenie i zwrot wydatków zarządcy przymusowego
- które rozpoznaje sąd drugiej instancji w składzie trzech sędziów zawodowych.
2. Od postanowienia sądu drugiej instancji skarga kasacyjna nie przysługuje.
3. Skarga o stwierdzenie niezgodności z prawem prawomocnego orzeczenia nie przysługuje.
Art. 34. [Wniosek wierzyciela o ogłoszenie upadłości złożony w złej wierze]
1. W przypadku złożenia przez wierzyciela wniosku w złej wierze, sąd, oddalając wniosek o
ogłoszenie upadłości, obciąży wierzyciela kosztami postępowania i może nakazać wierzycielowi
złożenie publicznego oświadczenia odpowiedniej treści i w odpowiedniej formie.
2. W przypadku oddalenia wniosku wierzyciela o ogłoszenie upadłości złożonego w złej wierze,
dłużnikowi, a także osobie trzeciej przysługuje przeciwko wierzycielowi roszczenie o naprawienie
szkody.
Art. 35. [Odpowiednie stosowanie przepisów k.p.c. o procesie]
 Do postępowania w przedmiocie ogłoszenia upadłości stosuje się odpowiednio przepisy art.
216a-216ab, art. 219, art. 220, art. 221, art. 224, art. 228 ust. 1, 2 i 3 i art. 229 ust. 2 oraz przepisy
części pierwszej księgi pierwszej Kodeksu postępowania cywilnego, z wyjątkiem art. 1302
, art.
1391
, art. 2051
, art. 2052 i art. 2054
-20512 oraz przepisów o zawieszeniu i wznowieniu
postępowania oraz postępowaniu w sprawach gospodarczych.
DZIAŁ IV
Postępowanie zabezpieczające
Rozdział 1
Przepisy ogólne
Art. 36. [Zabezpieczenie majątku dłużnika]
 Po złożeniu wniosku o ogłoszenie upadłości sąd na wniosek albo z urzędu może dokonać
zabezpieczenia majątku dłużnika. W przedmiocie zabezpieczenia sąd orzeka niezwłocznie.
Art. 37. [Odesłanie do przepisów k.p.c. o postępowaniu zabezpieczającym]
 W sprawach nieuregulowanych w ustawie do postępowania zabezpieczającego stosuje się
odpowiednio przepisy Kodeksu postępowania cywilnego o postępowaniu zabezpieczającym.
Przepisu art. 396 Kodeksu postępowania cywilnego nie stosuje się.
Rozdział 2
Zabezpieczenie majątku dłużnika
Art. 38. [Tymczasowy nadzorca sądowy]
1. Sąd może zabezpieczyć majątek dłużnika przez ustanowienie tymczasowego nadzorcy
sądowego. Do tymczasowego nadzorcy sądowego przepisy art. 156 ust. 4, art. 157, art. 157a, art.
159-161, art. 166 ust. 6, art. 167 ust. 2, art. 167a, art. 167b, art. 170-172 i art. 178 stosuje się
odpowiednio.
1a. Postanowienie o ustanowieniu tymczasowego nadzorcy sądowego, odwołaniu albo zmianie
osoby tymczasowego nadzorcy sądowego i informację o uprawomocnieniu się postanowienia o
uchyleniu zabezpieczenia przez odwołanie tymczasowego nadzorcy sądowego obwieszcza się.
1b. Sąd ustala wynagrodzenie tymczasowego nadzorcy sądowego, biorąc pod uwagę nakład
pracy, zakres czynności podejmowanych w postępowaniu, stopień ich trudności oraz czas
pełnienia funkcji.
1c. Wynagrodzenie tymczasowego nadzorcy sądowego ustala się w wysokości od jednej
czwartej przeciętnego miesięcznego wynagrodzenia w sektorze przedsiębiorstw bez wypłat
nagród z zysku w trzecim kwartale roku poprzedniego, ogłoszonego przez Prezesa Głównego
Urzędu Statystycznego do jego dwukrotności.
1d. W szczególnie uzasadnionych przypadkach można przyznać wyższe wynagrodzenie w
wysokości do czterokrotności wynagrodzenia, o którym mowa w ust. 1c, jeżeli uzasadnia to
nakład pracy tymczasowego nadzorcy sądowego, zakres podjętych czynności, stopień ich
trudności oraz czas pełnienia funkcji.
2. O wynagrodzeniu tymczasowego nadzorcy sądowego i zwrocie wydatków koniecznych
poniesionych w związku z pełnieniem funkcji orzeka sąd na jego wniosek złożony w terminie
tygodnia od dnia powiadomienia o odwołaniu lub od dnia wygaśnięcia funkcji. Sąd może
przyznać tymczasowemu nadzorcy sądowemu zaliczkę na wydatki. Kwotę zaliczki wypłaca się
w pierwszej kolejności z zaliczki wpłaconej przez wnioskodawcę.
3. Sąd może zobowiązać tymczasowego nadzorcę sądowego do złożenia w wyznaczonym
terminie sprawozdania obejmującego w szczególności informacje na temat stanu finansowego
dłużnika, rodzaju i wartości jego majątku oraz przewidywanych kosztów postępowania
upadłościowego.
Art. 38a. [Uprawnienia dłużnika po ustanowieniu tymczasowego nadzorcy sądowego]
 Dłużnik po ustanowieniu tymczasowego nadzorcy sądowego jest uprawniony do dokonywania
czynności zwykłego zarządu. Na dokonanie czynności przekraczających zakres zwykłego
zarządu jest wymagana zgoda tymczasowego nadzorcy sądowego pod rygorem nieważności.
Zgoda może zostać udzielona również po dokonaniu czynności w terminie trzydziestu dni od jej
dokonania.
Art. 39. [Zawieszenie egzekucji]
1. Sąd na wniosek wnioskodawcy, dłużnika lub tymczasowego nadzorcy sądowego może
zawiesić postępowanie egzekucyjne oraz uchylić zajęcie rachunku bankowego, jeżeli jest to
niezbędne do osiągnięcia celów postępowania upadłościowego. Uchylając zajęcie rachunku
bankowego, sąd ustanawia tymczasowego nadzorcę sądowego, jeżeli wcześniej nie został
ustanowiony.
2. Dyspozycje dłużnika dotyczące środków na rachunku bankowym, którego zajęcie uchylono,
wymagają zgody tymczasowego nadzorcy sądowego.
3. Postanowienie o zawieszeniu postępowania egzekucyjnego oraz uchyleniu zajęcia rachunku
bankowego doręcza się wierzycielowi prowadzącemu egzekucję oraz organowi egzekucyjnemu.
Na postanowienie to dłużnikowi oraz wierzycielowi prowadzącemu egzekucję przysługuje
zażalenie.
Art. 40. [Sposoby zabezpieczenia majątku dłużnika; zarząd przymusowy]
1. Sąd może stosować inne sposoby zabezpieczenia, w tym także zabezpieczenie przez
ustanowienie zarządu przymusowego nad majątkiem dłużnika, jeżeli zachodzi obawa, że dłużnik
będzie ukrywał swój majątek lub w inny sposób działał na szkodę wierzycieli, a także gdy
dłużnik nie wykonuje poleceń tymczasowego nadzorcy sądowego.
2. Ustanawiając zabezpieczenie przez zarząd przymusowy, sąd wyznacza zarządcę
przymusowego oraz określa zakres i sposób wykonywania zarządu.
3. Do czynności dłużnika dotyczących jego majątku objętego zarządem przymusowym stosuje
się odpowiednio przepisy art. 77-79.
4. Do zarządcy przymusowego przepisy art. 38 ust. 1a-3 oraz przepisy ustawy o syndyku stosuje
się odpowiednio.
Art. 41.
 (uchylony).
Art. 42.
 (uchylony).
Art. 43. [Upadek zabezpieczenia]
 Zabezpieczenia zastosowane przez sąd upadają z dniem ogłoszenia upadłości albo
uprawomocnienia się postanowienia o odrzuceniu lub oddaleniu wniosku o ogłoszenie upadłości
albo umorzeniu postępowania w przedmiocie rozpoznania tego wniosku. O upadku
zabezpieczenia w postaci ustanowienia tymczasowego nadzorcy sądowego albo zarządu
przymusowego obwieszcza się.
DZIAŁ V (uchylony)
Rozdział 1
Przepisy ogólne
Art. 44.
(uchylony).
Art. 45.
(uchylony).
Art. 46.
(uchylony).
Art. 47.
(uchylony).
Art. 48. 
 (uchylony).
Rozdział 2
Uczestnicy
Art. 49.
 (uchylony).
Art. 50.
 (uchylony).
DZIAŁ VI
Orzeczenie o ogłoszeniu upadłości
Art. 51. [Postanowienie o ogłoszeniu upadłości]
1. Uwzględniając wniosek o ogłoszenie upadłości, sąd wydaje postanowienie o ogłoszeniu
upadłości, w którym:
1) wymienia imię i nazwisko dłużnika (upadłego) albo jego nazwę oraz numer PESEL albo
numer w Krajowym Rejestrze Sądowym, a w przypadku ich braku - inne dane umożliwiające
jego jednoznaczną identyfikację, NIP, jeżeli dłużnik (upadły) ma taki numer, firmę, pod którą
działa dłużnik (upadły), miejsce zamieszkania albo siedzibę, adres, a gdy dłużnikiem (upadłym)
jest spółka osobowa, osoba prawna albo inna jednostka organizacyjna nieposiadająca
osobowości prawnej, której odrębna ustawa przyznaje zdolność prawną - imiona i nazwiska
reprezentantów, w tym likwidatorów, jeżeli są ustanowieni, a ponadto w przypadku spółki
osobowej - imiona i nazwiska albo nazwę, numery PESEL albo numery w Krajowym Rejestrze
Sądowym, a w przypadku ich braku - inne dane umożliwiające jednoznaczną identyfikację oraz
miejsce zamieszkania albo siedzibę wspólników odpowiadających za zobowiązania spółki bez
ograniczenia całym swoim majątkiem;
2) (uchylony);
3) (uchylony);
4) wzywa wierzycieli upadłego do zgłoszenia wierzytelności syndykowi za pośrednictwem
systemu teleinformatycznego obsługującego postępowanie sądowe, w terminie trzydziestu dni
od dnia obwieszczenia postanowienia o ogłoszeniu upadłości w Rejestrze; dla wierzycieli, o
których mowa w art. 216aa ust. 1, wskazuje adres do zgłoszenia wierzytelności syndykowi;
5) wzywa osoby, którym przysługują prawa oraz prawa osobiste i roszczenia ciążące na
nieruchomości należącej do upadłego, jeżeli nie zostały ujawnione przez wpis w księdze
wieczystej, do ich zgłoszenia syndykowi za pośrednictwem systemu teleinformatycznego
obsługującego postępowanie sądowe, w terminie trzydziestu dni od dnia obwieszczenia
postanowienia o ogłoszeniu upadłości w Rejestrze pod rygorem utraty prawa powoływania się
na nie w postępowaniu upadłościowym; dla wierzycieli, o których mowa w art. 216aa ust. 1,
wskazuje adres do zgłoszenia praw oraz praw osobistych i roszczeń ciążących na nieruchomości
syndykowi;
6) określa, czy funkcję sędziego-komisarza oraz zastępcy sędziego-komisarza będzie pełnił
sędzia czy referendarz sądowy, oraz wyznacza syndyka;
7) oznacza godzinę wydania postanowienia, jeżeli upadły jest uczestnikiem podlegającego
prawu polskiemu lub prawu innego państwa członkowskiego systemu płatności lub systemu
rozrachunku papierów wartościowych w rozumieniu ustawy, o której mowa w art. 22 ust. 1 pkt
4, lub niebędącym uczestnikiem podmiotem prowadzącym system interoperacyjny w
rozumieniu tej ustawy.
2. Postanowienie o ogłoszeniu upadłości jest skuteczne i wykonalne z dniem jego wydania, chyba
że przepis szczególny stanowi inaczej.
2a. W postanowieniu o ogłoszeniu upadłości wskazuje się podstawę jurysdykcji sądów polskich.
Jeżeli zastosowanie ma rozporządzenie 2015/848, w postanowieniu określa się również, czy
postępowanie ma charakter główny czy uboczny.
3. Przez inne dane umożliwiające jednoznaczną identyfikację, o których mowa w ust. 1 pkt 1,
rozumie się dane, o których mowa w art. 22 ust. 4.
Art. 52. [Data upadłości]
 Data wydania postanowienia o ogłoszeniu upadłości jest datą upadłości. W przypadku wydania
postanowienia o ogłoszeniu upadłości po ponownym rozpoznaniu sprawy w następstwie uchylenia
postanowienia przez sąd drugiej instancji za datę upadłości uważa się datę wydania pierwszego
postanowienia o ogłoszeniu upadłości.
Art. 53. [Publikacja i doręczenie postanowienia o ogłoszeniu upadłości; zawiadomienie o
ogłoszeniu upadłości]
1. Postanowienie o ogłoszeniu upadłości obwieszcza się.
2. Postanowienie w przedmiocie ogłoszenia upadłości doręcza się syndykowi po uprzednim
powiadomieniu go o ogłoszeniu upadłości, upadłemu albo jego spadkobiercy oraz wierzycielowi,
który żądał ogłoszenia upadłości. Postanowienie w przedmiocie ogłoszenia upadłości
przedsiębiorstwa państwowego albo jednoosobowej spółki Skarbu Państwa doręcza się także
odpowiednio organowi założycielskiemu albo pełnomocnikowi Rządu, państwowej osobie
prawnej, organowi lub innej jednostce uprawnionej do wykonywania praw z akcji lub udziałów
należących do Skarbu Państwa. Powiadomienie syndyka następuje w dniu ogłoszenia upadłości i
dokonuje się go przy zastosowaniu środków bezpośredniego porozumiewania się na odległość, w
szczególności przez telefon, faks lub pocztę elektroniczną.
3. Jeżeli upadły jest uczestnikiem podlegającego prawu polskiemu lub prawu innego państwa
członkowskiego systemu płatności lub systemu rozrachunku papierów wartościowych w
rozumieniu ustawy, o której mowa w art. 22 ust. 1 pkt 4, lub niebędącym uczestnikiem podmiotem
prowadzącym system interoperacyjny w rozumieniu tej ustawy, postanowienie o ogłoszeniu
upadłości doręcza się także Prezesowi Narodowego Banku Polskiego, po uprzednim
powiadomieniu go o godzinie wydania postanowienia o ogłoszeniu upadłości.
4. Jeżeli upadły jest spółką publiczną w rozumieniu przepisów ustawy z dnia 29 lipca 2005 r. o
ofercie publicznej i warunkach wprowadzania instrumentów finansowych do zorganizowanego
systemu obrotu oraz o spółkach publicznych, postanowienie o ogłoszeniu upadłości doręcza się
także Przewodniczącemu Komisji Nadzoru Finansowego.
5. O ogłoszeniu upadłości powiadamia się właściwą izbę administracji skarbowej i właściwy
oddział Zakładu Ubezpieczeń Społecznych, a także znane sądowi organy egzekucyjne prowadzące
postępowania egzekucyjne przeciwko upadłemu. Powiadomienie organów egzekucyjnych
następuje w dniu ogłoszenia upadłości i dokonuje się go przy zastosowaniu środków
bezpośredniego porozumiewania się na odległość, w szczególności przez telefon, faks lub pocztę
elektroniczną.
6. Jeżeli upadły jest operatorem publicznej sieci telekomunikacyjnej lub dostawcą publicznie
dostępnych usług telekomunikacyjnych w rozumieniu przepisów ustawy z dnia 12 lipca 2024 r. -
Prawo komunikacji elektronicznej (Dz. U. poz. 1221), o ogłoszeniu upadłości powiadamia się
Prezesa Urzędu Komunikacji Elektronicznej. Powiadomienie następuje w dniu ogłoszenia
upadłości i dokonuje się go przy zastosowaniu środków bezpośredniego przekazu informacji,
takich jak telefon, faks, poczta elektroniczna.
Art. 54. [Orzeczenie sądu drugiej instancji]
1. (uchylony).
2. Sąd drugiej instancji nie może orzec o ogłoszeniu upadłości.
3. W przypadku uchylenia postanowienia o ogłoszeniu upadłości i przekazaniu sprawy do
ponownego rozpoznania syndyk oraz sędzia-komisarz zachowują swoje uprawnienia, a czynności
przez nich dokonane pozostają w mocy.
4. Jeżeli po uchyleniu postanowienia o ogłoszeniu upadłości i przekazaniu sprawy do ponownego
rozpoznania zostanie wydane postanowienie o zatwierdzeniu układu albo postanowienie o
otwarciu postępowania restrukturyzacyjnego, postępowanie w przedmiocie ogłoszenia upadłości
umarza się.
Art. 54a. [Zażalenie na postanowienie o ogłoszeniu upadłości]
1. Wierzycielowi w terminie tygodnia od dnia obwieszczenia postanowienia o ogłoszeniu
upadłości w Rejestrze, a wierzycielowi, którego siedziba lub miejsce zwykłego pobytu w dniu
otwarcia postępowania znajdowały się za granicą, w terminie trzydziestu dni od dnia
obwieszczenia postanowienia o ogłoszeniu upadłości w Rejestrze przysługuje zażalenie na
postanowienie o ogłoszeniu upadłości wyłącznie w części dotyczącej jurysdykcji sądów polskich.
2. O wniesieniu zażalenia obwieszcza się w Rejestrze.
Art. 54b. [Obwieszczenie o prawomocności postanowienia o ogłoszeniu upadłości]
 Informację o prawomocności postanowienia o ogłoszeniu upadłości obwieszcza się.
Art. 55.
 (uchylony).
Art. 56.
 (uchylony).
DZIAŁ VII
Przygotowana likwidacja
Art. 56a. [Wniosek o zatwierdzenie warunków sprzedaży przedsiębiorstwa dłużnika]
1. W postępowaniu o ogłoszenie upadłości uczestnik postępowania może złożyć wniosek o
zatwierdzenie warunków sprzedaży przedsiębiorstwa dłużnika lub jego zorganizowanej części lub
składników majątkowych stanowiących znaczną część przedsiębiorstwa na rzecz nabywcy.
2. Niedopuszczalne jest złożenie wniosku o zatwierdzenie warunków sprzedaży w odniesieniu do
składników majątkowych objętych zastawem rejestrowym, jeżeli umowa o ustanowienie zastawu
rejestrowego przewiduje przejęcie przedmiotu zastawu albo jego sprzedaż na podstawie art. 24
ustawy z dnia 6 grudnia 1996 r. o zastawie rejestrowym i rejestrze zastawów (Dz. U. z 2018 r. poz.
2017), chyba że do wniosku zostanie dołączona pisemna zgoda zastawnika. Przepis art. 330 stosuje
się odpowiednio.
2a. Do wniosku o zatwierdzenie warunków sprzedaży wnioskodawca załącza dowód wniesienia
przez nabywcę wadium w wysokości jednej dziesiątej oferowanej ceny. W razie niezałączenia do
wniosku o zatwierdzenie warunków sprzedaży dowodu wniesienia wadium wniosek ten
pozostawia się bez rozpoznania.
2aa. Wadium może być wnoszone w jednej formie lub kilku następujących formach:
1) pieniądzu;
2) poręczeniach bankowych lub spółdzielczej kasy oszczędnościowo-kredytowej, z tym że
poręczenie kasy jest zawsze poręczeniem pieniężnym;
3) gwarancjach bankowych;
4) gwarancjach ubezpieczeniowych.
2ab. Wadium wnoszone w pieniądzu wpłaca się przelewem na rachunek depozytowy sądu
właściwego do rozpoznania wniosku.
2b. Do wniosku o zatwierdzenie warunków sprzedaży wnioskodawca załącza listę znanych mu
zabezpieczeń dokonanych przez wierzycieli na majątku, którego dotyczy ten wniosek, z podaniem
adresów tych wierzycieli. Sąd przesyła uzyskany z systemu teleinformatycznego obsługującego
postępowanie sądowe odpis tego wniosku wraz z załącznikami wierzycielom zabezpieczonym na
majątku, którego dotyczy ten wniosek.
3. Do wniosku o zatwierdzenie warunków sprzedaży dołącza się opis i oszacowanie składnika
objętego wnioskiem sporządzone przez osobę wpisaną na listę biegłych sądowych.
4. Wniosek o zatwierdzenie warunków sprzedaży musi zawierać warunki sprzedaży przez
wskazanie co najmniej ceny oraz nabywcy. Warunki sprzedaży mogą być określone w złożonym
projekcie umowy, która ma być zawarta przez syndyka. We wniosku albo złożonym projekcie
umowy należy wskazać adres oraz adres poczty elektronicznej nabywcy.
5. Wniosek o zatwierdzenie warunków sprzedaży może przewidywać wydanie przedsiębiorstwa
nabywcy z dniem ogłoszenia upadłości dłużnika. W takim przypadku do wniosku dołącza się
dowód wpłaty pełnej ceny na rachunek depozytowy sądu.
6. Wniosek o zatwierdzenie warunków sprzedaży może dotyczyć więcej niż jednego nabywcy.
Art. 56aa. [Ustanowienie tymczasowego nadzorcy sądowego lub zarządcy przymusowego]
1. W przypadku złożenia wniosku o zatwierdzenie warunków sprzedaży sąd ustanawia
tymczasowego nadzorcę sądowego albo zarządcę przymusowego.
2. Tymczasowy nadzorca sądowy albo zarządca przymusowy składa, w wyznaczonym terminie,
sprawozdanie obejmujące w szczególności informacje na temat stanu finansowego dłużnika,
rodzaju i wartości jego majątku oraz przewidywanych kosztów postępowania upadłościowego oraz
innych zobowiązań masy upadłości, które należałoby ponieść przy likwidacji na zasadach
ogólnych, a także inne informacje istotne dla rozpoznania wniosku o zatwierdzenie warunków
sprzedaży.
Art. 56ab. [Obwieszczenie o złożeniu wniosku o zatwierdzenie warunków sprzedaży]
 O złożeniu wniosku o zatwierdzenie warunków sprzedaży obwieszcza się.
Art. 56b. [Cena oszacowania]
1. Sprzedaż, o której mowa w niniejszym dziale, na rzecz podmiotów wskazanych w art. 128
dopuszczalna jest wyłącznie po cenie sprzedaży nie niższej niż cena oszacowania. Cenę
oszacowania ustala sąd na podstawie dowodu z opinii biegłego.
2. Wnioskodawca i potencjalny nabywca składają oświadczenie, czy między nimi a dłużnikiem nie
zachodzą stosunki, o których mowa w art. 128.
Art. 56c. [Uwzględnienie wniosku o zatwierdzenie warunków sprzedaży]
1. Sąd uwzględnia wniosek o zatwierdzenie warunków sprzedaży, jeżeli cena jest wyższa niż
kwota możliwa do uzyskania w postępowaniu upadłościowym przy likwidacji na zasadach
ogólnych, pomniejszona o koszty postępowania oraz inne zobowiązania masy upadłości, które
należałoby ponieść przy likwidacji w takim trybie.
2. Sąd może uwzględnić wniosek o zatwierdzenie warunków sprzedaży, jeżeli cena jest zbliżona
do kwoty możliwej do uzyskania w postępowaniu upadłościowym przy likwidacji na zasadach
ogólnych, pomniejszonej o koszty postępowania oraz inne zobowiązania masy upadłości, które
należałoby ponieść przy likwidacji w takim trybie, jeżeli przemawia za tym ważny interes
publiczny lub możliwość zachowania przedsiębiorstwa dłużnika.
3. Sąd rozpoznaje wniosek o zatwierdzenie warunków sprzedaży nie wcześniej niż trzydzieści dni
od dnia obwieszczenia o złożeniu tego wniosku oraz nie wcześniej niż czternaście dni od dnia
doręczenia wierzycielom zabezpieczonym na majątku, którego dotyczy ten wniosek, odpisów tego
wniosku wraz z załącznikami oraz zobowiązaniem do zajęcia stanowiska w wyznaczonym
terminie.
Art. 56ca. [Aukcja w przypadku złożenia co najmniej dwóch wniosków o zatwierdzenie
warunków sprzedaży]
1. W przypadku złożenia co najmniej dwóch wniosków o zatwierdzenie warunków sprzedaży
przeprowadza się aukcję pomiędzy nabywcami w celu wyboru najkorzystniejszych warunków
sprzedaży. Do aukcji stosuje się odpowiednio przepisy Kodeksu cywilnego, z tym że:
1) warunki aukcji zatwierdza sąd w składzie jednoosobowym;
2) o aukcji należy zawiadomić nabywców oraz wnioskodawców co najmniej dwa tygodnie
przed terminem posiedzenia wyznaczonego w celu jej przeprowadzenia;
3) aukcję przeprowadza się na posiedzeniu jawnym;
4) aukcję prowadzi tymczasowy nadzorca sądowy albo zarządca przymusowy pod nadzorem
sądu w składzie jednoosobowym;
5) wyboru najkorzystniejszej oferty dokonuje tymczasowy nadzorca sądowy albo zarządca
przymusowy, który przedstawia wybraną ofertę w sprawozdaniu, o którym mowa w art. 56aa
ust. 2.
2. W przypadku złożenia kolejnego wniosku o zatwierdzenie warunków sprzedaży przepisu art.
56ab nie stosuje się.
3. Kolejny wniosek o zatwierdzenie warunków sprzedaży złożony po dokonaniu wyboru oferenta
pozostawia się bez rozpoznania, o ile jego przedmiotem jest sprzedaż składników majątku dłużnika
objętych przeprowadzoną aukcją.
Art. 56d. [Zatwierdzenie warunków sprzedaży przedsiębiorstwa przy przygotowanej
likwidacji]
1. Uwzględniając wniosek, sąd w postanowieniu o ogłoszeniu upadłości zatwierdza warunki
sprzedaży, określając co najmniej cenę oraz nabywcę mienia będącego przedmiotem sprzedaży, o
której mowa w niniejszym dziale. W postanowieniu sąd może także odwołać się do warunków
sprzedaży określonych w projekcie umowy.
2. Na postanowienie oddalające wniosek o zatwierdzenie warunków sprzedaży zażalenie
przysługuje dłużnikowi oraz wnioskodawcy składającemu wniosek o zatwierdzenie warunków
sprzedaży, a na postanowienie uwzględniające ten wniosek - dłużnikowi oraz każdemu z
wierzycieli. Zażalenie można wnieść w terminie dwóch tygodni od dnia obwieszczenia w
Rejestrze.
3. Wadium wniesione przez nabywcę wskazanego we wniosku o zatwierdzenie warunków
sprzedaży, który nie został uwzględniony, zwraca się w terminie dwóch tygodni od dnia
uprawomocnienia się postanowienia o ogłoszeniu upadłości i zatwierdzeniu warunków sprzedaży,
chyba że nabywca wcześniej złożył wniosek o zwrot wadium. Zwrot wadium na wniosek nabywcy
skutkuje pozostawieniem bez rozpoznania wniosku o zatwierdzenie warunków sprzedaży na rzecz
tego nabywcy. Wadium wniesione w pieniądzu podlega zwrotowi na rachunek bankowy wskazany
przez nabywcę. Wadium wniesione w pieniądzu przez nabywcę wskazanego w uwzględnionym
wniosku o zatwierdzenie warunków sprzedaży zalicza się na poczet ceny i niezwłocznie
przekazuje z rachunku depozytowego sądu do masy upadłości.
3a. Wadium wniesione w innej formie niż pieniądz zwraca się poprzez złożenie gwarantowi lub
poręczycielowi oświadczenia o zwolnieniu wadium.
4. Wadium wniesione przez nabywcę zwraca się również z dniem uprawomocnienia się
postanowienia o ogłoszeniu upadłości i oddaleniu wniosku o zatwierdzenie warunków sprzedaży,
uprawomocnienia się zarządzenia o zwrocie tego wniosku albo postanowienia o jego odrzuceniu
albo umorzeniu postępowania w przedmiocie rozpoznania wniosku o zatwierdzenie warunków
sprzedaży.
Art. 56e. [Zawarcie umowy sprzedaży]
1. Syndyk zawiera umowę sprzedaży na warunkach określonych w postanowieniu sądu o
zatwierdzeniu warunków sprzedaży nie później niż w terminie trzydziestu dni od dnia stwierdzenia
prawomocności tego postanowienia, chyba że zaakceptowane przez sąd warunki umowy
przewidywały inny termin. O stwierdzeniu prawomocności postanowienia sądu o zatwierdzeniu
warunków sprzedaży zawiadamia się syndyka oraz nabywcę.
2. Zawarcie umowy sprzedaży może nastąpić wyłącznie po wpłaceniu przez nabywcę całej ceny
do masy upadłości lub po wydaniu syndykowi ceny złożonej wcześniej do depozytu.
2a. Jeżeli do zawarcia umowy sprzedaży nie dojdzie z przyczyn leżących po stronie nabywcy,
syndyk zatrzymuje wadium wniesione w pieniądzu. Jeżeli wadium było wniesione w innej formie
niż pieniądz, syndyk dochodzi zaspokojenia z przedmiotu zabezpieczenia. Wadium stanowi
składnik masy upadłości.
3. Do skutków sprzedaży według przepisów niniejszego rozdziału przepisy art. 313, art. 314 i art.
317 stosuje się.
Art. 56f. [Wydanie przedsiębiorstwa nabywcy]
1. Jeżeli do wniosku o zatwierdzenie warunków sprzedaży był dołączony dowód wpłaty pełnej
ceny na rachunek depozytowy sądu, wydanie przedmiotu sprzedaży nabywcy następuje
niezwłocznie po wydaniu postanowienia o ogłoszeniu upadłości.
1a. Przepis ust. 1 stosuje się odpowiednio w przypadku wpłaty pełnej ceny na rachunek
depozytowy sądu w toku postępowania w przedmiocie ogłoszenia upadłości albo po wydaniu
postanowienia o ogłoszeniu upadłości.
2. Wydanie przedmiotu sprzedaży nabywcy następuje do rąk nabywcy, przy udziale syndyka.
Przepis art. 174 stosuje się odpowiednio.
3. Do czasu uprawomocnienia się postanowienia zatwierdzającego warunki sprzedaży i zawarcia
umowy sprzedaży nabywca zarządza nabytym majątkiem w granicach zwykłego zarządu na
własne ryzyko i odpowiedzialność.
4. Uchylając postanowienie o zatwierdzeniu warunków sprzedaży, sąd zobowiązuje nabywcę do
zwrotu przedmiotu sprzedaży do rąk syndyka lub dłużnika. Postanowienie jest tytułem
egzekucyjnym przeciwko nabywcy.
Art. 56g. [Wydanie ceny z depozytu]
1. Po uprawomocnieniu się postanowienia zatwierdzającego warunki sprzedaży sąd z urzędu lub
na wniosek syndyka postanowi o wydaniu syndykowi ceny złożonej do depozytu.
2. W innych przypadkach niż określony w ust. 1 o wydaniu ceny z depozytu orzeka na wniosek
nabywcy sąd w terminie trzydziestu dni od dnia wydania przedsiębiorstwa syndykowi lub
dłużnikowi. Syndyk lub dłużnik może złożyć wniosek o zatrzymanie ceny w depozycie na kolejne
dwa tygodnie potrzebne do złożenia wniosku o zabezpieczenie powództwa o odszkodowanie
według przepisów ogólnych. Po upływie tego terminu sąd niezwłocznie postanowi o wydaniu ceny
z depozytu, chyba że został złożony wniosek o zabezpieczenie.
3. W przedmiocie postanowienia o wydaniu ceny z depozytu w sytuacjach wskazanych w ust. 1 i 2
orzeka sąd w składzie jednoosobowym.
Art. 56h. [Zmiana postanowienia o zatwierdzeniu warunków sprzedaży]
W terminie przewidzianym na zawarcie umowy sprzedaży syndyk lub nabywca może złożyć
wniosek do sądu o uchylenie lub zmianę postanowienia o zatwierdzeniu warunków sprzedaży,
jeżeli po wydaniu tego postanowienia zmieniły się lub zostały ujawnione okoliczności mające
istotny wpływ na wartość składnika majątku będącego przedmiotem sprzedaży. Na postanowienie
uwzględniające ten wniosek zażalenie przysługuje również syndykowi oraz nabywcy. Przepisy art.
56a-56g stosuje się odpowiednio.
TYTUŁ III
Skutki ogłoszenia upadłości
DZIAŁ I
Skutki ogłoszenia upadłości co do osoby upadłego
Art. 57. [Obowiązki upadłego przy upadłości likwidacyjnej]
1. Upadły jest obowiązany wskazać i wydać syndykowi cały swój majątek, a także wydać
dokumenty dotyczące jego działalności, majątku oraz rozliczeń, w szczególności księgi
rachunkowe, inne ewidencje prowadzone dla celów podatkowych i korespondencję. Wykonanie
tego obowiązku upadły potwierdza w formie oświadczenia na piśmie, które składa sędziemukomisarzowi.
2. Upadły jest obowiązany udzielać sędziemu-komisarzowi i syndykowi wszelkich potrzebnych
wyjaśnień dotyczących swojego majątku.
3. Sędzia-komisarz może postanowić, aby upadły będący osobą fizyczną nie opuszczał terytorium
Rzeczypospolitej Polskiej bez jego zezwolenia.
4. Przepis ust. 3 stosuje się odpowiednio do członków organu zarządzającego upadłego
niebędącego osobą fizyczną.
5. Na postanowienie sędziego-komisarza, o którym mowa w ust. 3 i 4, przysługuje zażalenie.
Art. 58. [Stosowanie środków przymusu wobec upadłego]
1. Jeżeli upadły ukrywa się lub ukrywa swój majątek, sędzia-komisarz może zastosować wobec
niego środki przymusu określone w Kodeksie postępowania cywilnego dla egzekucji świadczeń
niepieniężnych.
2. Sędzia-komisarz może zastosować środki przymusu wobec upadłego, który uchybia swoim
obowiązkom albo po ogłoszeniu upadłości dopuszcza się czynów mających na celu ukrycie
majątku, obciążenie go pozornymi zobowiązaniami lub w jakikolwiek sposób utrudnia ustalenie
składu masy upadłości.
3. Sędzia-komisarz uchyli środki przymusu, gdy ustanie potrzeba ich stosowania.
4. Na postanowienie w sprawie środków przymusu przysługuje zażalenie.
Art. 59.
 (uchylony).
Art. 60.
 (uchylony).
Art. 601
. [Firma upadłego przedsiębiorcy]
 Po ogłoszeniu upadłości przedsiębiorca występuje w obrocie pod dotychczasową firmą z
dodaniem oznaczenia "w upadłości".
DZIAŁ II
Skutki ogłoszenia upadłości co do majątku upadłego
Rozdział 1
Masa upadłości
Oddział 1
Przepisy ogólne
Art. 61. [Masa upadłości]
 Z dniem ogłoszenia upadłości majątek upadłego staje się masą upadłości, która służy
zaspokojeniu wierzycieli upadłego.
Art. 62. [Skład masy upadłości]
 W skład masy upadłości wchodzi majątek należący do upadłego w dniu ogłoszenia upadłości
oraz nabyty przez upadłego w toku postępowania upadłościowego, z wyjątkami określonymi
w art. 63-67a.
Art. 63. [Wyłączenia z masy upadłości]
1. Nie wchodzi do masy upadłości:
1) mienie, które jest wyłączone od egzekucji według przepisów ustawy z dnia 17 listopada
1964 r. - Kodeks postępowania cywilnego (Dz. U. z 2024 r. poz. 1568 i 1841);
2) wynagrodzenie za pracę upadłego w części niepodlegającej zajęciu;
3) kwota uzyskana z tytułu realizacji zastawu rejestrowego lub hipoteki, jeżeli upadły
pełnił funkcję administratora zastawu lub hipoteki, w części przypadającej zgodnie z
umową powołującą administratora pozostałym wierzycielom;
4) środki pieniężne znajdujące się na rachunku będącym przedmiotem blokady rachunku
podmiotu kwalifikowanego w rozumieniu art. 119zg pkt 2 ustawy z dnia 29 sierpnia 1997
r. - Ordynacja podatkowa (Dz. U. z 2025 r. poz. 111).
1a. W przypadku ogłoszenia upadłości osoby fizycznej, na której utrzymaniu nie pozostają
inne osoby, do masy upadłości nie wchodzi także część dochodu upadłego, która łącznie z
dochodami wyłączonymi z masy upadłości na podstawie ust. 1 odpowiada kwocie stanowiącej
150% kwoty określonej w art. 8 ust. 1 pkt 1 ustawy z dnia 12 marca 2004 r. o pomocy
społecznej (Dz. U. z 2024 r. poz. 1283 i 1572).
1b. W przypadku ogłoszenia upadłości osoby fizycznej, na której utrzymaniu pozostają inne
osoby, do masy upadłości nie wchodzi także część dochodu upadłego, która łącznie z
dochodami wyłączonymi z masy upadłości na podstawie ust. 1 odpowiada iloczynowi liczby
osób pozostających na utrzymaniu upadłego oraz upadłego i 150% kwoty określonej w art. 8
ust. 1 pkt 2 ustawy z dnia 12 marca 2004 r. o pomocy społecznej.
1c. Sędzia-komisarz na wniosek upadłego lub syndyka może w inny sposób określić część
dochodu upadłego, która nie wchodzi do masy upadłości zgodnie z ust. 1a lub 1b, biorąc pod
uwagę szczególne potrzeby upadłego i osób pozostających na jego utrzymaniu, w tym ich stan
zdrowia, potrzeby mieszkaniowe oraz możliwości ich zaspokojenia. Na postanowienie
sędziego-komisarza przysługuje zażalenie upadłemu i wierzycielom.
1d. Część dochodu upadłego, która nie wchodzi do masy upadłości zgodnie z ust. 1a-1c, nie
podlega egzekucji.
2. Uchwała zgromadzenia wierzycieli może wyłączyć z masy upadłości inne składniki mienia
upadłego.
Art. 63a. [Rozstrzyganie wątpliwości dotyczących przedmiotów upadłego mających
wejść do masy upadłości]
 Wątpliwości co do tego, które z przedmiotów należących do upadłego wchodzą w skład masy
upadłości, rozstrzyga sędzia-komisarz na wniosek syndyka, upadłego lub wierzyciela. Na
postanowienie sędziego - komisarza zażalenie przysługuje wnioskodawcy, upadłemu i
wierzycielom.
Art. 64. [Mienie upadłego przeznaczone na cele pracownicze i zarządzanie nim]
1. Mienie przeznaczone na pomoc dla pracowników upadłego i ich rodzin, stanowiące
zgromadzone na odrębnym rachunku bankowym środki pieniężne zakładowego funduszu
świadczeń socjalnych, tworzonego na podstawie przepisów o zakładowym funduszu
świadczeń socjalnych, wraz z przypadającymi po ogłoszeniu upadłości kwotami
pochodzącymi ze zwrotu udzielonych pożyczek na cele mieszkaniowe, wpłatami odsetek
bankowych od środków tego funduszu oraz opłatami pobieranymi od korzystających z usług i
świadczeń socjalnych finansowanych z tego funduszu organizowanych przez upadłego, nie
wchodzi w skład masy upadłości. Składniki tego mienia oznaczy sędzia-komisarz.
2. Mieniem, o którym mowa w ust. 1, zarządza syndyk, wydatkując zgromadzone na
odrębnym rachunku bankowym funduszu środki na cele i według zasad, które zostały
określone w przepisach o zakładowym funduszu świadczeń socjalnych.
3. Niewykorzystane środki, o których mowa w ust. 1, zwiększają Fundusz Gwarantowanych
Świadczeń Pracowniczych.
Art. 65.
 (uchylony).
Art. 65a. [Skład masy upadłości upadłego-strony umowy o subpartycypację;
uprawnienia funduszu wierzytelności]
1. W skład masy upadłości upadłego będącego stroną umowy o subpartycypację, o której
mowa w art. 183 ust. 4 ustawy z dnia 27 maja 2004 r. o funduszach inwestycyjnych i
zarządzaniu alternatywnymi funduszami inwestycyjnymi (Dz. U. z 2024 r. poz. 1034 i 1863
oraz z 2025 r. poz. 146), nie wchodzą wierzytelności będące przedmiotem tej umowy.
2. Fundusz wierzytelności wstępuje w prawa upadłego z tytułu wierzytelności podlegających
wyłączeniu zgodnie z ust. 1 oraz zabezpieczeń tych wierzytelności.
3. Syndyk przekazuje funduszowi wierzytelności świadczenia otrzymane od dłużników z
tytułu wierzytelności, o których mowa w ust. 1, oraz dłużników z tytułu zabezpieczeń tych
wierzytelności.
Art. 66. [Skład masy upadłości upadłego-uczestnika systemu płatności lub systemu
rozrachunku papierów wartościowych; uprawnienia podmiotu prowadzącego system]
1. W skład masy upadłości uczestnika systemu płatności lub systemu rozrachunku papierów
wartościowych, o którym mowa w art. 22 ust. 1 pkt 4, nie wchodzi mienie upadłego
wymienione w art. 80, a także inne aktywa niezbędne do wykonania obowiązków
wynikających z uczestnictwa w systemie, które powstały przed ogłoszeniem upadłości, z
zastrzeżeniem ust. 3.
2. W celu wykonania obowiązków określonych w ust. 1 podmiot prowadzący system jest
upoważniony do dysponowania tym mieniem.
3. Mienie, o którym mowa w ust. 1, pozostałe po wykonaniu obowiązków wynikających z
uczestnictwa w systemie, wchodzi do masy upadłości.
Art. 67. [Wyłączenia z masy upadłości upadłego będącego podmiotem szczególnym]
1. Z zastrzeżeniem przepisów art. 12 ustawy, o której mowa w art. 22 ust. 1 pkt 4, przedmiot
zabezpieczenia ustanowionego w związku z uczestnictwem w systemie płatności lub systemie
rozrachunku papierów wartościowych w rozumieniu ustawy, o której mowa w art. 22 ust. 1
pkt 4, na rzecz podmiotu prowadzącego ten system lub na rzecz uczestnika tego systemu, nie
wchodzi do masy upadłości:
1) uczestnika tego systemu lub uczestnika współpracującego z nim systemu
interoperacyjnego, który ustanowił to zabezpieczenie,
2) niebędącego uczestnikiem podmiotu prowadzącego system interoperacyjny
współpracujący z tym systemem,
3) jakiegokolwiek innego podmiotu, który ustanowił to zabezpieczenie
- w razie ogłoszenia upadłości któregokolwiek z nich.
2. Z zastrzeżeniem przepisów art. 12 ustawy, o której mowa w art. 22 ust. 1 pkt 4, przedmiot
zabezpieczenia ustanowionego na rzecz Narodowego Banku Polskiego, banku centralnego
innego państwa członkowskiego w rozumieniu ustawy, o której mowa w art. 22 ust. 1 pkt 4,
lub Europejskiego Banku Centralnego, przez podmiot dokonujący operacji z tymi bankami lub
przez jakikolwiek inny podmiot, nie wchodzi do masy upadłości w razie ogłoszenia upadłości
któregokolwiek z nich.
3. Prawa podmiotu, na rzecz którego zostało ustanowione zabezpieczenie, o którym mowa w
ust. 1 lub 2, do zaspokojenia się z tego zabezpieczenia nie ogranicza ogłoszenie upadłości
podmiotu, który ustanowił to zabezpieczenie.
4. Upadły wykonuje zobowiązania - w związku z którymi zostało ustanowione
zabezpieczenie, o którym mowa w ust. 1 i 2 - na warunkach obowiązujących w dniu
poprzedzającym dzień ogłoszenia upadłości. Przepisu art. 102 nie stosuje się.
Art. 67a.
1. Mienie przeznaczone na pomoc dla uczestników systemu ochrony, stanowiące
zgromadzone na odrębnym rachunku bankowym środki pieniężne funduszu pomocowego
tworzonego na podstawie przepisów ustawy z dnia 7 grudnia 2000 r. o funkcjonowaniu
banków spółdzielczych, ich zrzeszaniu się i bankach zrzeszających (Dz. U. z 2025 r. poz.
265), wraz z przypadającymi po ogłoszeniu upadłości kwotami pochodzącymi ze zwrotu
udzielonych pożyczek na cele pomocowe, wpłatami odsetek bankowych od środków tego
funduszu oraz opłatami pobieranymi od korzystających z usług i świadczeń finansowanych z
tego funduszu organizowanych przez upadłego, nie wchodzi w skład masy upadłości.
Składniki tego mienia oznaczy sędzia-komisarz. Na postanowienie sędziego-komisarza
przysługuje zażalenie upadłemu, wierzycielom oraz uczestnikom systemu ochrony.
2. Mieniem, o którym mowa w ust. 1, zarządza upadły, chyba że został ustanowiony
likwidator, kurator bądź przedstawiciel albo reprezentant upadłego ustanowiony na podstawie
postanowień umowy systemu ochrony, wydatkując zgromadzone na odrębnym rachunku
bankowym funduszu środki na cele i według zasad określonych w przepisach ustawy, o której
mowa w ust. 1, oraz umowy systemu ochrony.
3. Dotychczasowi uczestnicy systemu ochrony mogą zdecydować o przekazaniu mienia, o
którym mowa w ust. 1, do jednego z nich albo do nowej jednostki, w celu utworzenia, z
wykorzystaniem tego mienia, nowego systemu ochrony lub jego wykorzystania w istniejącym
systemie ochrony.
4. W przypadku nieutworzenia nowego systemu ochrony lub nieprzystąpienia do istniejącego
systemu ochrony, o których mowa w ust. 3, mienie, o którym mowa w ust. 1, zostaje
przekazane dotychczasowym uczestnikom systemu ochrony, stosownie do wielkości
dokonanych wpłat.
Oddział 2
Ustalanie składu masy upadłości
Art. 68. 
 (uchylony).
Art. 69. [Spis ruchomości, nieruchomości, środków pieniężnych i praw majątkowych
oraz spis należności; domniemanie przynależności do masy upadłości; spis inwentarza]
1. Ustalenie składu masy upadłości na dzień ogłoszenia upadłości następuje przez
sporządzenie w systemie teleinformatycznym obsługującym postępowanie sądowe według
wzorca udostępnionego w tym systemie spisu objętych przez syndyka ruchomości,
nieruchomości, środków pieniężnych oraz przysługujących upadłemu praw majątkowych, a
także przez sporządzenie spisu należności.
1a. Jeżeli syndyk na podstawie ksiąg upadłego oraz dokumentów bezspornych ustali, że w
skład masy upadłości wchodzą ruchomości, nieruchomości oraz środki pieniężne, których
syndyk nie objął, sporządza ich spis, wskazując, których składników masy nie objął na skutek
czynności bezskutecznych.
1b. (uchylony).
1c. Syndyk sporządza spisy, o których mowa w ust. 1 i 1a, na bieżąco, w miarę ustalania
składu masy upadłości i obejmowania składników majątku wchodzących w skład masy
upadłości. Podczas sporządzania spisów syndyk usuwa błędnie wpisane pozycje.
1ca. Każdorazowy stan spisu objętych przez syndyka ruchomości, nieruchomości, środków
pieniężnych oraz przysługujących upadłemu praw majątkowych jest ujawniany w Rejestrze.
Zawarte w spisie należności informacje o przysługujących upadłemu wierzytelnościach
podlegają ujawnieniu dopiero z chwilą obwieszczenia w Rejestrze uchwały rady wierzycieli
albo postanowienia sędziego-komisarza o wyrażeniu zgody na sprzedaż wierzytelności.
1d. Po zakończeniu ustalania składu masy upadłości syndyk składa spis inwentarza, który
obejmuje raporty ze sporządzonych według stanu na dzień ogłoszenia upadłości spisów:
1) objętych przez syndyka ruchomości, nieruchomości, środków pieniężnych oraz
przysługujących upadłemu praw majątkowych;
2) ruchomości, nieruchomości oraz środków pieniężnych, których syndyk nie objął;
3) należności.
1e. (uchylony).
1f. Jeżeli syndyk na podstawie ksiąg upadłego oraz dokumentów bezspornych ustali, że w
skład masy upadłości w dniu ogłoszenia upadłości wchodziły składniki majątku, których
syndyk nie ujął w spisie inwentarza, sporządza uzupełnienie spisu inwentarza, które obejmuje
składniki majątku nieujęte w spisie inwentarza. Do uzupełnienia spisu inwentarza przepisy ust.
1, 1a, 1c i 1d stosuje się odpowiednio.
2. Wraz ze spisem inwentarza dokonuje się oszacowania majątku wchodzącego do masy
upadłości.
3. Domniemywa się, że rzeczy znajdujące się w posiadaniu upadłego w dniu ogłoszenia
upadłości należą do majątku upadłego.
Oddział 3
Wyłączenia z masy upadłości
Art. 70. [Mienie nienależące do masy upadłości]
 Składniki mienia nienależące do majątku upadłego podlegają wyłączeniu z masy upadłości.
Art. 701
. [Wyłączenie stosowania przepisów ustawy]
 Przepisów o wyłączeniu z masy upadłości nie stosuje się do rzeczy, wierzytelności i innych
praw majątkowych przeniesionych przez upadłego na wierzyciela w celu zabezpieczenia
wierzytelności. Do przedmiotów tych oraz do zabezpieczonych w ten sposób wierzytelności
stosuje się odpowiednio przepisy ustawy dotyczące zastawu i wierzytelności zabezpieczonych
zastawem.
Art. 71. [Sprzedaż mienia wyłączonego z masy upadłości]
1. W razie zbycia przez upadłego mienia, które podlega wyłączeniu, świadczenie otrzymane
za zbyte mienie wydaje się osobie, do której mienie to należało, jeżeli świadczenie jest
wyodrębnione w masie upadłości.
2. W razie zbycia przez syndyka mienia, które podlegało wyłączeniu, osoba, do której prawo
to należało, może żądać wydania świadczenia wzajemnego uzyskanego w zamian za to
mienie.
3. Jeżeli świadczenie, o którym mowa w ust. 1 i 2, nie zostało spełnione przed zgłoszeniem
żądania wydania, prawo do świadczenia przechodzi na mającego prawo do wyłączonego
mienia.
Art. 72. [Wydanie mienia wyłączonego z masy upadłości]
 Osoba, której przysługuje prawo do mienia podlegającego wyłączeniu, może żądać jego
wydania lub świadczenia wzajemnego za jednoczesnym zwrotem wydatków na utrzymanie
tego mienia lub na uzyskanie świadczenia wzajemnego poniesionych przez upadłego lub z
masy upadłości.
Art. 73. [Wyłączenie z masy upadłości – wniosek i postanowienie]
1. We wniosku o wyłączenie z masy upadłości należy zgłosić wszelkie twierdzenia, zarzuty i
dowody na ich poparcie pod rygorem utraty prawa powoływania ich w toku dalszego
postępowania, chyba że powołanie ich we wniosku było niemożliwe.
2. Sędzia-komisarz rozpoznaje wniosek o wyłączenie z masy upadłości w terminie jednego
miesiąca od dnia jego złożenia po wysłuchaniu syndyka, nadzorcy sądowego albo zarządcy.
3. (uchylony).
4. (uchylony).
5. (uchylony).
6. Postanowienie w przedmiocie wyłączenia z masy upadłości wymaga uzasadnienia. Na
postanowienie o wyłączeniu z masy upadłości przysługuje zażalenie upadłemu i wierzycielom.
Art. 74. [Powództwo o wyłączenie z masy upadłości]
1. W razie oddalenia wniosku o wyłączenie z masy upadłości wnioskodawca może w drodze
powództwa żądać wyłączenia mienia z masy upadłości.
2. Powództwo wnosi się do sądu upadłościowego w terminie miesiąca od dnia doręczenia
postanowienia sędziego-komisarza o odmowie wyłączenia z masy upadłości.
3. Powództwo może być oparte wyłącznie na twierdzeniach i zarzutach zgłoszonych we
wniosku o wyłączenie z masy upadłości. Inne twierdzenia i zarzuty mogą być zgłoszone tylko
wtedy, gdy powód wykaże, że ich wcześniejsze zgłoszenie było niemożliwe. Niezależnie od
wyniku sprawy sąd obciąży powoda kosztami procesu, jeżeli powołał nowe dowody istotne
dla rozstrzygnięcia sprawy, których nie zgłosił we wniosku o wyłączenie.
4. Sąd może zabezpieczyć powództwo przez ustanowienie zakazu zbywania lub obciążania
mienia objętego żądaniem wyłączenia z masy upadłości.
Oddział 4
Czynności upadłego dotyczące mienia wchodzącego w skład masy upadłości
Art. 75. [Utrata prawa do zarządu masą upadłości]
1. Z dniem ogłoszenia upadłości upadły traci prawo zarządu oraz możliwość korzystania z
mienia wchodzącego do masy upadłości i rozporządzania nim.
2. Sędzia-komisarz określa zakres i czas korzystania przez upadłego lub osoby mu bliskie,
którzy w dacie ogłoszenia upadłości zamieszkiwali w mieszkaniu znajdującym się w lokalu
lub w budynku wchodzącym do masy upadłości, z tego mieszkania.
3. (uchylony).
Art. 76. 
 (uchylony).
Art. 77. [Nieważność czynności dokonywanych przez upadłego pozbawionego prawa
zarządu]
1. Czynności prawne upadłego dotyczące mienia wchodzącego do masy upadłości są
nieważne.
2. Na wniosek osoby trzeciej sędzia-komisarz może nakazać zwrot na jej rzecz z masy
upadłości jej świadczenia wzajemnego, które osoba ta świadczyła w związku z dokonaniem
przez nią z upadłym czynności prawnej, o której mowa w ust. 1. Do zwrotu tego świadczenia
stosuje się odpowiednio przepisy o nienależnym świadczeniu.
3. Zwrot świadczenia, o którym mowa w ust. 2, można nakazać, jeżeli czynność prawna
została podjęta po ogłoszeniu upadłości i przed obwieszczeniem w Rejestrze postanowienia o
ogłoszeniu upadłości, a osoba trzecia przy zachowaniu należytej staranności nie mogła
wiedzieć o ogłoszeniu upadłości. Na postanowienie sędziego-komisarza osobie tej przysługuje
zażalenie.
4. Przepisu ust. 1 nie stosuje się do ustanowienia zabezpieczenia finansowego zgodnie z
przepisami ustawy z dnia 2 kwietnia 2004 r. o niektórych zabezpieczeniach finansowych (Dz.
U. z 2024 r. poz. 294), jeżeli zawarcie umowy lub ustanowienie zabezpieczenia finansowego
nastąpiło w dniu ogłoszenia upadłości, a uprawniony z zabezpieczenia wykaże, że nie wiedział
i przy zachowaniu należytej staranności nie mógł wiedzieć o wszczęciu postępowania
upadłościowego. Przepisu ust. 1 nie stosuje się również do zabezpieczeń, o których mowa w
art. 67.
Art. 78. [Spełnienie świadczenia do rąk upadłego pozbawionego prawa zarządu]
 Spełnienie świadczenia do rąk upadłego dokonane po obwieszczeniu o ogłoszeniu upadłości
w Rejestrze nie zwalnia z obowiązku spełnienia świadczenia do masy upadłości, chyba że
równowartość świadczenia została przekazana przez upadłego do masy upadłości.
Art. 79. [Nieważność czynności podlegających ujawnieniu w księdze wieczystej i
rejestrach]
 Przepisy art. 77 i 78 stosuje się również do czynności, które podlegają ujawnieniu w księdze
wieczystej i rejestrach, jeżeli przepisy szczególne nie stanowią inaczej.
Art. 80. [Skutki w zakresie zobowiązań wynikających ze zleceń rozrachunku]
1. Ogłoszenie upadłości uczestnika systemu płatności lub systemu rozrachunku papierów
wartościowych w rozumieniu ustawy z dnia 24 sierpnia 2001 r. o ostateczności rozrachunku w
systemach płatności i systemach rozrachunków papierów wartościowych oraz zasadach
nadzoru nad tymi systemami nie wstrzymuje możliwości wykorzystania:
1) środków pieniężnych i instrumentów finansowych w rozumieniu ustawy z dnia 29 lipca
2005 r. o obrocie instrumentami finansowymi (Dz. U. z 2024 r. poz. 722 i 1863 oraz z 2025
r. poz. 146), zgromadzonych i zapisanych na jego rachunku rozliczeniowym,
nieobciążonych prawem rzeczowym na rzecz osób trzecich,
2) instrumentów finansowych zapisanych na rachunku rozliczeniowym upadłego, jako
przedmiot zabezpieczenia kredytu uzyskanego w ramach systemu płatności lub systemu
rozrachunku papierów wartościowych, jeżeli kredyt taki może być udostępniony w ramach
istniejącej umowy o kredyt
- w celu wykonania zobowiązań upadłego wynikających ze zleceń rozrachunku
wprowadzonych do systemu najpóźniej w dniu roboczym systemu rozpoczynającym się w
dniu, w którym została ogłoszona upadłość.
2. Za dzień roboczy systemu uznaje się określony przez zasady funkcjonowania systemu
płatności lub systemu rozrachunku papierów wartościowych w rozumieniu ustawy, o której
mowa w art. 22 ust. 1 pkt 4, cykl wykonywania zleceń, w trakcie którego dokonywane są
rozliczenia lub rozrachunki oraz występują inne operacje z tym związane; dzień ten może
rozpoczynać się i kończyć w następujących po sobie dniach kalendarzowych.
Oddział 5
Zakaz obciążania masy upadłości
Art. 81. [Zakaz obciążania składników masy upadłości]
1. Po ogłoszeniu upadłości nie można obciążyć składników masy upadłości hipoteką,
zastawem, zastawem rejestrowym, zastawem skarbowym lub hipoteką morską w celu
zabezpieczenia wierzytelności powstałej przed ogłoszeniem upadłości.
1a. Po ogłoszeniu upadłości nie można ustanowić na składnikach masy upadłości hipoteki
przymusowej ani zastawu skarbowego, także dla zabezpieczenia wierzytelności powstałej po
ogłoszeniu upadłości.
2. Przepisu ust. 1 nie stosuje się, jeżeli wniosek o wpis hipoteki został złożony w sądzie co
najmniej na sześć miesięcy przed dniem złożenia wniosku o ogłoszenie upadłości.
Art. 82. [Wykreślenie wpisu w księdze wieczystej lub w rejestrze]
 Wpis w księdze wieczystej lub rejestrze dokonany z naruszeniem art. 81 podlega wykreśleniu
z urzędu. Podstawą wykreślenia jest postanowienie sędziego-komisarza stwierdzające
niedopuszczalność wpisu. Na postanowienie sędziego-komisarza przysługuje zażalenie.
Rozdział 2
Skutki ogłoszenia upadłości co do zobowiązań upadłego
Art. 83. [Przypadki nieważności postanowień umowy]
 Postanowienia umowy zastrzegające na wypadek złożenia wniosku o ogłoszenie upadłości lub
ogłoszenia upadłości zmianę lub rozwiązanie stosunku prawnego, którego stroną jest upadły, są
nieważne.
Art. 84. [Bezskuteczność postanowień umowy]
1. Postanowienie umowy, której stroną jest upadły, uniemożliwiające albo utrudniające
osiągnięcie celu postępowania upadłościowego jest bezskuteczne w stosunku do masy upadłości.
2. Umowa przeniesienia własności rzeczy, wierzytelności lub innego prawa zawarta w celu
zabezpieczenia wierzytelności jest skuteczna wobec masy upadłości, jeżeli została zawarta w
formie pisemnej z datą pewną.
3. Umowa ustanawiająca zabezpieczenie finansowe na podstawie ustawy z dnia 2 kwietnia 2004
r. o niektórych zabezpieczeniach finansowych dla swojej skuteczności wobec masy upadłości
nie wymaga zachowania formy pisemnej z datą pewną.
Art. 85. [Umowy ramowe dotyczące zawierania terminowych operacji finansowych lub
sprzedaży papierów wartościowych ze zobowiązaniem do ich odkupu]
1. Jeżeli umowa ramowa, której jedną ze stron jest upadły, zastrzega, że poszczególne umowy
szczegółowe, których przedmiotem są terminowe operacje finansowe, pożyczki instrumentów
finansowych lub sprzedaż instrumentów finansowych ze zobowiązaniem do ich odkupu, będą
zawierane w wykonaniu umowy ramowej oraz że rozwiązanie umowy ramowej powoduje
rozwiązanie wszystkich umów szczegółowych zawartych w wykonaniu tej umowy:
1) wierzytelności z tytułu poszczególnych umów szczegółowych zawartych w jej wykonaniu
nie są obejmowane układem zawartym w postępowaniu upadłościowym;
2) syndykowi nie przysługuje uprawnienie do odstąpienia od umowy ramowej, o którym
mowa w art. 98.
2. Przez terminowe operacje finansowe, o których mowa w ust. 1, rozumie się operacje, w
których ustalono cenę, kurs, stopę procentową lub indeks - a w szczególności nabywanie walut,
papierów wartościowych, złota lub innych metali szlachetnych, towarów lub praw, w tym
umowy obliczone tylko na różnicę cen, opcje i prawa pochodne - zawarte na umówioną datę lub
umówiony termin, w obrocie rynkowym.
2a. Przez instrumenty finansowe, o których mowa w ust. 1, rozumie się instrumenty finansowe
w rozumieniu przepisów ustawy z dnia 29 lipca 2005 r. o obrocie instrumentami finansowymi.
3. Każda ze stron może wypowiedzieć umowę, o której mowa w ust. 1, z zachowaniem
ustalonego w tej umowie sposobu rozliczenia stron na wypadek rozwiązania umowy.
4. Dopuszczalne jest potrącenie wierzytelności wynikającej z rozliczenia stron.
5. Do poszczególnych umów szczegółowych mających za przedmiot terminowe operacje
finansowe, pożyczki instrumentów finansowych lub sprzedaż instrumentów finansowych ze
zobowiązaniem do ich odkupu - nawet jeżeli nie zostały one zawarte w wykonaniu umowy
ramowej, o której mowa w ust. 1 - nie stosuje się przepisów art. 98 i art. 99.
Art. 85a. [Ogłoszenie upadłości dłużnika a klauzula kompensacyjna]
Ogłoszenie upadłości dłużnika nie narusza uprawnień wynikających z zamieszczonej w umowie
klauzuli kompensacyjnej, o której mowa w ustawie z dnia 2 kwietnia 2004 r. o niektórych
zabezpieczeniach finansowych, jeżeli umowa została zawarta:
1) przed dniem ogłoszenia upadłości;
2) w dniu ogłoszenia upadłości, ale przed wydaniem postanowienia o ogłoszeniu upadłości;
3) w dniu ogłoszenia upadłości, ale po wydaniu postanowienia o ogłoszeniu upadłości, jeżeli
przyjmujący zabezpieczenie może potwierdzić, że nie wiedział i nie mógł wiedzieć o
ogłoszeniu upadłości.
Art. 86. [Upadłość spółdzielni mieszkaniowej]
1. Po ogłoszeniu upadłości spółdzielni mieszkaniowej czynności określone w art. 41-43 ustawy
z dnia 15 grudnia 2000 r. o spółdzielniach mieszkaniowych (Dz. U. z 2024 r. poz. 558)
wykonuje syndyk.
2. Na syndyku ciąży obowiązek zawarcia umowy, o której mowa w art. 12, art. 1714
, art. 1715
,
art. 39 i art. 48 ustawy wskazanej w ust. 1, jeżeli żądanie zostało złożone spółdzielni przed
ogłoszeniem upadłości albo po ogłoszeniu upadłości na podstawie art. 541
 ust. 2 tej ustawy.
Art. 87.
 (uchylony).
Art. 88.
 (uchylony).
Art. 89. 
 (uchylony).
Art. 90.
 (uchylony).
Art. 91. [Wymagalność zobowiązań pieniężnych upadłego]
1. Zobowiązania pieniężne upadłego, których termin płatności świadczenia jeszcze nie nastąpił,
stają się wymagalne z dniem ogłoszenia upadłości.
2. Zobowiązania majątkowe niepieniężne zmieniają się z dniem ogłoszenia upadłości na
zobowiązania pieniężne i z tym dniem stają się płatne, chociażby termin ich wykonania jeszcze
nie nastąpił.
Art. 92. [Odsetki od zobowiązań upadłego]
1. Z masy upadłości mogą być zaspokojone odsetki od wierzytelności, należne od upadłego, za
okres do dnia ogłoszenia upadłości.
2. Przepis ust. 1 nie dotyczy odsetek od wierzytelności zabezpieczonych hipoteką, wpisem w
rejestrze, zastawem, zastawem rejestrowym, zastawem skarbowym albo hipoteką morską.
Odsetki te mogą być zaspokojone tylko z przedmiotu zabezpieczenia.
Art. 93. [Przesłanki potrącenia wierzytelności]
1. Potrącenie wierzytelności upadłego z wierzytelnością wierzyciela jest dopuszczalne, jeżeli
obie wierzytelności istniały w dniu ogłoszenia upadłości, chociażby termin wymagalności jednej
z nich jeszcze nie nastąpił.
2. Do potrącenia przedstawia się całkowitą sumę wierzytelności upadłego, a wierzytelność
wierzyciela tylko w wysokości wierzytelności głównej wraz z odsetkami naliczonymi do dnia
ogłoszenia upadłości.
3. Jeżeli termin płatności nieoprocentowanego długu upadłego w dniu ogłoszenia upadłości nie
nastąpił, do potrącenia przyjmuje się sumę należności zmniejszoną o odsetki ustawowe, nie
wyższe jednak niż sześć procent, za czas od dnia ogłoszenia upadłości do dnia płatności i nie
więcej niż za okres dwóch lat.
Art. 94. [Ograniczenie możliwości potrącenia wierzytelności]
1. Potrącenie nie jest dopuszczalne, jeżeli dłużnik upadłego nabył wierzytelność w drodze
przelewu lub indosu po ogłoszeniu upadłości albo nabył ją w ciągu ostatniego roku przed dniem
ogłoszenia upadłości, wiedząc o istnieniu podstawy do ogłoszenia upadłości.
2. Potrącenie jest dopuszczalne, jeżeli nabywca stał się wierzycielem upadłego wskutek
spłacenia jego długu, za który odpowiadał osobiście albo określonymi przedmiotami
majątkowymi, i jeżeli nabywca w czasie, gdy przyjął odpowiedzialność za dług upadłego, nie
wiedział o istnieniu podstaw do ogłoszenia upadłości. Potrącenie jest zawsze dopuszczalne,
jeżeli przyjęcie odpowiedzialności nastąpiło na rok przed dniem ogłoszenia upadłości.
Art. 95. [Wyłączenie możliwości potrącenia wierzytelności]
 Potrącenie nie jest dopuszczalne, jeżeli wierzyciel stał się dłużnikiem upadłego po dniu
ogłoszenia upadłości.
Art. 96. [Oświadczenie o potrąceniu]
 Wierzyciel, który chce skorzystać z prawa potrącenia, składa o tym oświadczenie nie później
niż przy zgłoszeniu wierzytelności.
Art. 97. [Dochodzenie roszczeń z umów zawartych w drodze przyjęcia oferty upadłego]
 Roszczenie wynikające z umowy zawartej w wyniku przyjęcia oferty złożonej przez upadłego
może być przez wierzyciela dochodzone w postępowaniu upadłościowym tylko wtedy, gdy
oświadczenie o przyjęciu oferty zostało złożone upadłemu przed dniem ogłoszenia upadłości.
Art. 98. [Wykonywanie umów wzajemnych]
1. Jeżeli w dniu ogłoszenia upadłości zobowiązania z umowy wzajemnej nie zostały wykonane
w całości lub części, syndyk może, za zgodą sędziego-komisarza, wykonać zobowiązanie
upadłego i zażądać od drugiej strony spełnienia świadczenia wzajemnego lub od umowy
odstąpić ze skutkiem na dzień ogłoszenia upadłości.
1a. Wydając zgodę, o której mowa w ust. 1, sędzia-komisarz kieruje się celem postępowania
upadłościowego, biorąc także pod uwagę ważny interes drugiej strony umowy.
1b. Na postanowienie sędziego-komisarza zażalenie przysługuje upadłemu oraz drugiej stronie
umowy.
1c. Jeżeli w dniu ogłoszenia upadłości upadły był stroną umowy innej niż umowa wzajemna,
syndyk może od umowy odstąpić, chyba że ustawa przewiduje inny skutek. Przepisy ust. 1-1b
stosuje się odpowiednio.
2. Na żądanie drugiej strony złożone w formie pisemnej z datą pewną, syndyk w terminie trzech
miesięcy oświadczy na piśmie, czy od umowy odstępuje, czy też żąda jej wykonania.
Niezłożenie w tym terminie oświadczenia przez syndyka uważa się za odstąpienie od umowy.
3. Druga strona, która ma obowiązek spełnić świadczenie wcześniej, może wstrzymać się ze
spełnieniem świadczenia, do czasu spełnienia lub zabezpieczenia świadczenia wzajemnego.
Prawo to drugiej stronie nie przysługuje, jeżeli w czasie zawarcia umowy wiedziała lub wiedzieć
powinna o istnieniu podstaw do ogłoszenia upadłości.
Art. 99. [Oświadczenie syndyka o odstąpieniu od umowy]
 Jeżeli syndyk odstępuje od umowy, druga strona nie ma prawa do zwrotu spełnionego
świadczenia, chociażby świadczenie to znajdowało się w masie upadłości. Strona może
dochodzić w postępowaniu upadłościowym należności z tytułu wykonania zobowiązania i
poniesionych strat, zgłaszając te wierzytelności syndykowi za pośrednictwem systemu
teleinformatycznego obsługującego postępowanie sądowe.
Art. 100. [Prawo żądania zwrotu rzeczy ruchomej]
1. Sprzedawca może żądać zwrotu rzeczy ruchomej - także papierów wartościowych - wysłanej
upadłemu bez otrzymania ceny, jeżeli rzecz ta nie została objęta przed ogłoszeniem upadłości
przez upadłego lub przez osobę upoważnioną przez niego do rozporządzania rzeczą. Prawo
żądania zwrotu służy także komisantowi, który wysłał rzecz upadłemu.
2. Sprzedawca lub komisant, któremu rzecz została zwrócona, zwraca koszty, które zostały
poniesione lub mają być poniesione, oraz otrzymane zaliczki.
3. Syndyk może jednak rzecz zatrzymać, jeżeli zapłaci lub zabezpieczy należną od upadłego
cenę i koszty. Prawo to przysługuje syndykowi w terminie miesiąca od dnia żądania zwrotu.
Art. 101. [Zastrzeżenie prawa własności]
1. Zastrzeżone w umowie sprzedaży na rzecz sprzedawcy prawo własności nie wygasa z
powodu ogłoszenia upadłości nabywcy, jeżeli jest skuteczne wobec jego wierzycieli według
przepisów Kodeksu cywilnego.
2. (uchylony).
Art. 102. [Wygaśnięcie umowy zlecenia, komisu lub umowy o zarządzanie papierami
wartościowymi; prawo odstąpienia]
1. Zawarte przez upadłego umowy zlecenia lub komisu, w których upadły był dającym zlecenie
lub komitentem, a także umowy o zarządzanie papierami wartościowymi upadłego wygasają z
dniem ogłoszenia upadłości. Wierzytelność z tytułu poniesionej wskutek tego straty może być
dochodzona w postępowaniu upadłościowym.
2. Od zawartych przez upadłego umów zlecenia lub komisu, w których upadły był
przyjmującym zlecenie lub komisantem, można odstąpić z dniem ogłoszenia upadłości bez
odszkodowania.
Art. 103. [Wygaśnięcie umowy agencyjnej]
1. Umowa agencyjna wygasa z dniem ogłoszenia upadłości jednej ze stron.
2. W razie upadłości dającego zlecenie agent ma prawo dochodzić w postępowaniu
upadłościowym swojej wierzytelności powstałej z tytułu straty poniesionej wskutek wygaśnięcia
umowy.
Art. 104. [Rozwiązanie lub wygaśniecie umowy użyczenia]
1. W razie ogłoszenia upadłości użyczającego lub biorącego do używania, umowa użyczenia,
jeżeli rzecz już została wydana, ulega rozwiązaniu na żądanie jednej ze stron.
2. Jeżeli rzecz nie była jeszcze wydana, umowa wygasa.
Art. 105. [Wygaśnięcie umowy pożyczki]
 W razie upadłości jednej ze stron umowy pożyczki, umowa pożyczki wygasa, gdy przedmiot
pożyczki nie został jeszcze wydany.
Art. 106. [Czynsz najmu rzeczy ruchomej]
 Pobranie z góry przez upadłego przed ogłoszeniem upadłości czynszu najmu rzeczy ruchomej
za czas dłuższy niż sześć miesięcy, licząc od dnia ogłoszenia upadłości, nie zwalnia najemcy od
obowiązku zapłaty czynszu do masy upadłości.
Art. 107. [Obowiązywanie umowy najmu lub dzierżawy nieruchomości]
1. Umowa najmu lub dzierżawy nieruchomości upadłego wiąże strony, jeżeli przedmiot umowy
przed ogłoszeniem upadłości został wydany najemcy lub dzierżawcy.
2. Pobranie z góry przez upadłego przed ogłoszeniem upadłości czynszu najmu za czas dłuższy
niż trzy miesiące, a czynszu dzierżawy za czas dłuższy niż sześć miesięcy, licząc w obu
przypadkach od dnia ogłoszenia upadłości, jak również rozporządzanie tym czynszem, nie
zwalnia najemcy lub dzierżawcy od obowiązku zapłaty czynszu do masy upadłości.
Art. 108. [Sprzedaż nieruchomości przez syndyka]
 Sprzedaż przez syndyka w toku postępowania upadłościowego nieruchomości upadłego
wywołuje takie same skutki w stosunku do umowy najmu lub dzierżawy, jak sprzedaż w
postępowaniu egzekucyjnym.
Art. 109. [Wypowiedzenie umowy najmu lub dzierżawy nieruchomości]
1. Na podstawie postanowienia sędziego-komisarza syndyk wypowiada umowę najmu lub
dzierżawy nieruchomości upadłego z zachowaniem trzymiesięcznego okresu wypowiedzenia,
także wtedy, gdy wypowiedzenie tej umowy przez upadłego nie było dopuszczalne. Sędziakomisarz może wydać postanowienie, jeżeli trwanie umowy utrudnia likwidację masy upadłości
albo gdy czynsz najmu lub dzierżawy odbiega od przeciętnych czynszów za najem lub
dzierżawę nieruchomości tego samego rodzaju. Na postanowienie sędziego-komisarza
przysługuje zażalenie.
2. Druga strona rozwiązanej umowy może dochodzić w postępowaniu upadłościowym
odszkodowania z powodu rozwiązania umowy najmu lub dzierżawy przed terminem
przewidzianym w umowie, zgłaszając te wierzytelności syndykowi za pośrednictwem systemu
teleinformatycznego obsługującego postępowanie sądowe.
3. Do najmu lub dzierżawy przedsiębiorstwa lub jego zorganizowanej części przepisy ust. 1 i 2
stosuje się odpowiednio.
Art. 110. [Odstąpienie od umowy najmu lub dzierżawy nieruchomości]
1. Jeżeli w dniu ogłoszenia upadłości przedmiot najmu lub dzierżawy nie był jeszcze wydany
upadłemu, każda ze stron może odstąpić od umowy najmu lub dzierżawy nieruchomości
zawartej przez upadłego jako najemcę lub dzierżawcę. Oświadczenie o odstąpieniu powinno być
złożone w terminie dwóch miesięcy od dnia ogłoszenia upadłości.
2. Odstąpienie od umowy nie pociąga za sobą obowiązku odszkodowania.
3. Jeżeli przedmiot najmu lub dzierżawy w dniu ogłoszenia upadłości był już wydany upadłemu,
syndyk może wypowiedzieć umowę najmu lub dzierżawy, także wtedy, gdy wypowiedzenie tej
umowy przez upadłego nie było dopuszczalne. Jeżeli umowa dotyczy nieruchomości, w której
prowadzone było przedsiębiorstwo upadłego, wypowiedzenie następuje z zachowaniem
trzymiesięcznego terminu wypowiedzenia, a w innych przypadkach - z zachowaniem terminu
ustawowego, chyba że terminy wypowiedzenia przewidziane w umowie są krótsze.
4. Rozwiązanie umowy nie może nastąpić przed upływem terminu, za który czynsz zapłacono z
góry. Na podstawie postanowienia sędziego-komisarza syndyk wypowiada umowę najmu lub
dzierżawy przed terminem, jeżeli dalsze trwanie umowy utrudniałoby prowadzenie
postępowania upadłościowego, w szczególności gdy prowadzi do zwiększenia kosztów
upadłości. Na postanowienie sędziego-komisarza przysługuje zażalenie.
5. Wynajmujący lub wydzierżawiający może dochodzić w postępowaniu upadłościowym
odszkodowania z powodu rozwiązania najmu lub dzierżawy przed terminem przewidzianym w
umowie, jednak za czas nie dłuższy niż dwa lata, pomniejszonego o rozliczenie nakładów
upadłego podnoszących wartość przedmiotu najmu lub dzierżawy.
6. Do najmu lub dzierżawy przedsiębiorstwa lub jego zorganizowanej części przepisy ust. 1-5
stosuje się odpowiednio.
Art. 110a. [Odstąpienie od umowy o zakazie konkurencji]
1. Syndyk może odstąpić z dniem ogłoszenia upadłości od umowy o zakazie konkurencji, o
której mowa w art. 1012
 ustawy z dnia 26 czerwca 1974 r. - Kodeks pracy (Dz. U. z 2025 r. poz.
277), bez prawa do odszkodowania.
2. W przypadku sprzedaży przedsiębiorstwa upadłego w całości odpowiedzialność za
zobowiązania upadłego z umowy o zakazie konkurencji, o której mowa w art. 1012
 ustawy z
dnia 26 czerwca 1974 r. - Kodeks pracy, przechodzi na nabywcę przedsiębiorstwa, chyba że
syndyk wcześniej odstąpił od umowy.
Art. 111. [Wygaśnięcie umowy kredytu]
1. Z dniem ogłoszenia upadłości umowa kredytu wygasa, jeżeli przed tym terminem
kredytodawca nie przekazał środków pieniężnych do dyspozycji upadłego. Kredytodawca może
dochodzić naprawienia szkody w postępowaniu upadłościowym, zgłaszając te wierzytelności
syndykowi za pośrednictwem systemu teleinformatycznego obsługującego postępowanie
sądowe.
2. W razie oddania do dyspozycji upadłego przed dniem ogłoszenia upadłości części środków
pieniężnych, upadły traci prawo do żądania wypłaty części nieprzekazanej.
Art. 112. [Obowiązywanie umowy rachunku bankowego i rachunku papierów
wartościowych]
 Ogłoszenie upadłości nie ma wpływu na umowy rachunku bankowego, umowy rachunku
papierów wartościowych, umowy rachunku derywatów lub konta rozliczeniowego, lub umowy o
prowadzenie rachunku zbiorczego upadłego.
Art. 113. [Wygaśnięcie umowy o udostępnienie skrytek sejfowych oraz umowy
przechowania]
1. Z dniem ogłoszenia upadłości wygasają umowy o udostępnienie skrytek sejfowych oraz
umowy przechowania zawarte przez upadłego z bankiem. Wydanie złożonych w skrytkach
przedmiotów lub papierów wartościowych następuje w terminie uzgodnionym z syndykiem,
jednak nie później niż w terminie trzech miesięcy od dnia ogłoszenia upadłości.
2. Za okres korzystania ze skrytek i innych form przechowania po ogłoszeniu upadłości bank
pobiera opłaty według stawek obowiązujących strony w ostatnim miesiącu przed dniem
ogłoszenia upadłości.
3. Roszczenia banku, o których mowa w ust. 2, mogą być dochodzone w postępowaniu
upadłościowym, według zasad określonych dla dochodzenia zwrotu kosztów postępowania.
Art. 114. [Wypowiedzenie umowy leasingu]
1. W przypadku ogłoszenia upadłości korzystającego z rzeczy na podstawie umowy leasingu
syndyk może, za zgodą sędziego-komisarza, odstąpić z dniem ogłoszenia upadłości od umowy
leasingu. Przepisy art. 98 ust. 2 i art. 99 stosuje się odpowiednio.
2. W razie ogłoszenia upadłości finansującego leasing przepisów ustawy o odstąpieniu od
umowy przez syndyka nie stosuje się.
Art. 115. [Obowiązywanie umowy obowiązkowego ubezpieczenia majątkowego]
1. Ogłoszenie upadłości ubezpieczonego nie ma wpływu na umowy obowiązkowego
ubezpieczenia majątkowego.
2. Do umów ubezpieczeń majątkowych zawartych przez upadłego przed dniem ogłoszenia
upadłości stosuje się odpowiednio przepisy art. 98 i 99.
Art. 116. [Przesłanki uwzględnienia roszczenia z umowy majątkowej małżeńskiej]
 Roszczenia małżonka upadłego wynikające z umowy majątkowej małżeńskiej mogą być
uwzględnione tylko wówczas, gdy była ona zawarta co najmniej dwa lata przed dniem złożenia
wniosku o ogłoszenie upadłości.
Art. 117.
 (uchylony).
Art. 118.
 (uchylony).
Rozdział 3
Skutki ogłoszenia upadłości co do spadków nabytych przez upadłego
Art. 119. [Powołanie upadłego do spadku]
1. Jeżeli do spadku otwartego po dniu ogłoszenia upadłości powołany zostaje upadły, spadek
wchodzi do masy upadłości. Syndyk nie składa oświadczenia o przyjęciu spadku, a spadek
uważa się za przyjęty z dobrodziejstwem inwentarza.
2. Jeżeli otwarcie spadku nastąpiło przed ogłoszeniem upadłości, a do chwili jej ogłoszenia nie
upłynął jeszcze termin do złożenia oświadczenia o przyjęciu lub odrzuceniu spadku i powołany
spadkobierca oświadczenia takiego nie złożył, przepis ust. 1 stosuje się odpowiednio.
3. Przepisy ust. 1 i 2 stosuje się odpowiednio w razie ustanowienia zapisów na rzecz upadłego.
Art. 120. [Nieważność umowy sprzedaży spadku lub udziału spadkowego oraz
rozporządzenia udziałem w przedmiocie należącym do spadku]
 Umowa zbycia całości lub części spadku albo całości lub części udziału spadkowego zawarta
przez upadłego po ogłoszeniu upadłości jest nieważna. Nieważna jest też dokonana przez niego
czynność rozporządzająca udziałem w przedmiocie należącym do spadku, jak i jego zgoda na
rozporządzenie udziałem w przedmiocie należącym do spadku przez innego spadkobiercę.
Art. 121. [Wyłączenie spadku z masy upadłości]
1. Jeżeli w skład spadku wchodzą wierzytelności i prawa wątpliwe co do istnienia lub
możliwości ich wykonania, można wyłączyć spadek z masy upadłości.
2. Spadek podlega wyłączeniu, jeżeli składniki majątkowe wchodzące w skład spadku są trudno
zbywalne albo z innych przyczyn wejście spadku do masy upadłości nie byłoby korzystne dla
postępowania upadłościowego.
3. Postanowienie o wyłączeniu spadku z masy upadłości wydaje z urzędu sędzia-komisarz. Na
postanowienie przysługuje zażalenie upadłemu i wierzycielom.
Art. 122. [Oświadczenie o przyjęciu lub odrzuceniu spadku]
 Jeżeli spadek zostanie wyłączony z masy upadłości, oświadczenie o przyjęciu lub odrzuceniu
spadku składa spadkobierca. Termin do złożenia oświadczenia zaczyna biec od chwili
uprawomocnienia się postanowienia o wyłączeniu.
Art. 123. [Bezskuteczność oświadczenia upadłego o odrzuceniu spadku]
 Oświadczenie upadłego o odrzuceniu spadku lub zapisu windykacyjnego jest bezskuteczne w
stosunku do masy upadłości, jeżeli zostało złożone po ogłoszeniu upadłości.
Rozdział 4
Wpływ ogłoszenia upadłości na stosunki majątkowe małżeńskie upadłego
Art. 124. [Powstanie rozdzielności majątkowej; wejście majątku wspólnego do masy
upadłości]
1. Z dniem ogłoszenia upadłości jednego z małżonków powstaje między małżonkami
rozdzielność majątkowa, o której mowa w art. 53 § 1 ustawy z dnia 25 lutego 1964 r. - Kodeks
rodzinny i opiekuńczy (Dz. U. z 2023 r. poz. 2809). Jeżeli małżonkowie pozostawali w ustroju
wspólności majątkowej, majątek wspólny małżonków wchodzi do masy upadłości, a jego
podział jest niedopuszczalny.
2. (uchylony).
3. Małżonek upadłego może dochodzić w postępowaniu upadłościowym należności z tytułu
udziału w majątku wspólnym, zgłaszając tę wierzytelność syndykowi za pośrednictwem systemu
teleinformatycznego obsługującego postępowanie sądowe.
4. Domniemywa się, że majątek wspólny powstały w okresie prowadzenia przedsiębiorstwa
przez upadłego został nabyty ze środków pochodzących z dochodów tego przedsiębiorstwa.
5. Do masy upadłości nie wchodzą przedmioty służące wyłącznie małżonkowi upadłego do
prowadzenia działalności gospodarczej lub zawodowej, choćby były objęte majątkową
wspólnością małżeńską, z wyjątkiem przedmiotów majątkowych nabytych do majątku
wspólnego w ciągu dwóch lat przed dniem złożenia wniosku o ogłoszenie upadłości.
Art. 125. [Bezskuteczność ustanowienia rozdzielności majątkowej]
1. Ustanowienie rozdzielności majątkowej na podstawie orzeczenia sądu w ciągu roku przed
dniem złożenia wniosku o ogłoszenie upadłości jest bezskuteczne w stosunku do masy
upadłości, chyba że pozew o ustanowienie rozdzielności majątkowej został złożony co najmniej
na dwa lata przed dniem złożenia wniosku o ogłoszenie upadłości.
2. Po ogłoszeniu upadłości nie można ustanowić rozdzielności majątkowej z datą wcześniejszą
niż data ogłoszenia upadłości.
3. Przepis ust. 1 stosuje się odpowiednio, gdy rozdzielność majątkowa powstała z mocy prawa w
ciągu roku przed dniem złożenia wniosku o ogłoszenie upadłości w wyniku rozwodu, separacji
albo ubezwłasnowolnienia jednego z małżonków, chyba że pozew lub wniosek w sprawie został
złożony co najmniej dwa lata przed dniem złożenia wniosku o ogłoszenie upadłości.
Rozwiedziony małżonek upadłego albo małżonek upadłego może w drodze powództwa lub
zarzutu żądać uznania rozdzielności majątkowej za skuteczną w stosunku do masy upadłości,
jeżeli w chwili powstania rozdzielności majątkowej nie wiedział o istnieniu podstawy do
ogłoszenia upadłości, a powstanie rozdzielności majątkowej nie doprowadziło do
pokrzywdzenia wierzycieli. Powództwo wnosi się do sądu upadłościowego. Sąd może
zabezpieczyć powództwo przez ustanowienie zakazu zbywania lub obciążania mienia, które
stanowiło majątek wspólny małżonków.
Art. 126. [Warunki skuteczności umowy o ustanowieniu rozdzielności majątkowej]
1. Ustanowienie rozdzielności majątkowej umową majątkową jest skuteczne w stosunku do
masy upadłości tylko wtedy, gdy umowa zawarta została co najmniej dwa lata przed dniem
złożenia wniosku o ogłoszenie upadłości.
2. Przepis ust. 1 stosuje się odpowiednio, gdy umową majątkową ograniczono wspólność
majątkową.
DZIAŁ III
Bezskuteczność i zaskarżanie czynności upadłego
Art. 127. [Bezskuteczność czynności prawnych upadłego]
1. Bezskuteczne w stosunku do masy upadłości są czynności prawne dokonane przez upadłego w
ciągu roku przed dniem złożenia wniosku o ogłoszenie upadłości, którymi rozporządził on swoim
majątkiem, jeżeli dokonane zostały nieodpłatnie albo odpłatnie, ale wartość świadczenia upadłego
przewyższa w rażącym stopniu wartość świadczenia otrzymanego przez upadłego lub
zastrzeżonego dla upadłego lub dla osoby trzeciej.
2. Przepis ust. 1 stosuje się odpowiednio do ugody sądowej, uznania powództwa i zrzeczenia się
roszczenia.
3. Bezskuteczne są również zabezpieczenie i zapłata długu niewymagalnego dokonane przez
upadłego w ciągu sześciu miesięcy przed dniem złożenia wniosku o ogłoszenie upadłości. Jednak
ten, kto otrzymał zapłatę lub zabezpieczenie, może w drodze powództwa lub zarzutu żądać uznania
tych czynności za skuteczne, jeżeli w czasie ich dokonania nie wiedział o istnieniu podstawy do
ogłoszenia upadłości.
4. Przepisów ust. 1-3 nie stosuje się do zabezpieczeń ustanowionych przed dniem ogłoszenia
upadłości w związku z terminowymi operacjami finansowymi, pożyczkami instrumentów
finansowych lub sprzedażą instrumentów finansowych ze zobowiązaniem do ich odkupu, o
których mowa w art. 85 ust. 1.
Art. 128. [Bezskuteczność czynności prawnych odpłatnych dokonanych z osobami bliskimi]
1. Sędzia-komisarz z urzędu albo na wniosek syndyka uzna za bezskuteczną w stosunku do masy
upadłości odpłatną czynność prawną dokonaną przez upadłego w terminie sześciu miesięcy przed
dniem złożenia wniosku o ogłoszenie upadłości z małżonkiem, krewnym lub powinowatym w linii
prostej, krewnym lub powinowatym w linii bocznej do drugiego stopnia włącznie, z osobą
pozostającą z upadłym w faktycznym związku, prowadzącą z nim wspólnie gospodarstwo domowe
albo z przysposobionym lub przysposabiającym, chyba że druga strona czynności wykaże, że nie
doszło do pokrzywdzenia wierzycieli. Na postanowienie sędziego-komisarza przysługuje
zażalenie.
1a. Do czynności upadłego, dokonanych ze spółką, w której upadły jest członkiem zarządu,
jedynym wspólnikiem lub akcjonariuszem, oraz ze spółkami, w których osoby wymienione w ust.
1 są członkami zarządu lub jedynymi wspólnikami lub akcjonariuszami, przepis ust. 1 stosuje się.
2. Przepis ust. 1 stosuje się odpowiednio do czynności upadłego, będącego spółką lub osobą
prawną, dokonanej z jej wspólnikami, ich reprezentantami lub ich małżonkami, jak również ze
spółkami powiązanymi, ich wspólnikami, reprezentantami lub małżonkami tych osób.
3. Do czynności upadłego będącego spółką, których dokonał z inną spółką, jeżeli jedna z nich była
spółką dominującą, a także jeżeli ta sama spółka jest spółką dominującą w stosunku do upadłego i
drugiej strony czynności, przepis ust. 1 stosuje się.
Art. 128a. [Bezskuteczność przelewu wierzytelności przyszłej]
1. Bezskuteczny w stosunku do masy upadłości jest przelew wierzytelności przyszłej, jeżeli
wierzytelność ta powstanie po ogłoszeniu upadłości.
2. W przypadku gdy umowa przelewu wierzytelności została zawarta nie później niż sześć
miesięcy przed dniem złożenia wniosku o ogłoszenie upadłości w formie pisemnej z datą pewną,
przepisu ust. 1 nie stosuje się.
Art. 129. [Bezskuteczność postanowienia o wysokości wynagrodzenia reprezentanta
upadłego]
1. Jeżeli wynagrodzenie za pracę reprezentanta upadłego lub pracownika upadłego wykonującego
zadania w zakresie zarządu przedsiębiorstwem lub wynagrodzenie osoby świadczącej usługi
związane z zarządem lub nadzorem nad przedsiębiorstwem upadłego określone w umowie o pracę,
umowie o świadczenie usług lub uchwale organu upadłego zawartej lub podjętej przed dniem
ogłoszenia upadłości jest rażąco wyższe od przeciętnego wynagrodzenia za tego rodzaju pracę lub
usługi i nie jest uzasadnione nakładem pracy, sędzia-komisarz z urzędu albo na wniosek syndyka
uznaje, że określona część wynagrodzenia przypadająca za okres przed dniem ogłoszenia
upadłości, nie dłuższy jednak niż sześć miesięcy przed dniem złożenia wniosku o ogłoszenie
upadłości, jest bezskuteczna w stosunku do masy upadłości, chociażby wynagrodzenie zostało już
wypłacone. Sędzia-komisarz może uznać za bezskuteczne w całości lub części w stosunku do
masy upadłości wynagrodzenie reprezentanta upadłego, pracownika upadłego wykonującego
zadania w zakresie zarządu przedsiębiorstwem lub osoby świadczącej usługi związane z zarządem
lub nadzorem nad przedsiębiorstwem upadłego przypadające za czas po dniu ogłoszenia upadłości,
jeżeli ze względu na objęcie zarządu przez syndyka nie jest ono uzasadnione nakładem pracy.
2. W przypadku, o którym mowa w ust. 1, sędzia-komisarz określa podlegające zaspokojeniu z
masy upadłości wynagrodzenie w wysokości odpowiedniej do pracy wykonanej przez
reprezentanta upadłego, pracownika upadłego wykonującego zadania w zakresie zarządu
przedsiębiorstwem lub osobę wykonującą czynności związane z zarządem lub nadzorem nad
przedsiębiorstwem upadłego. Sędzia-komisarz wydaje postanowienie po wysłuchaniu syndyka
oraz reprezentanta, pracownika upadłego lub osoby wykonującej czynności związane z zarządem
lub nadzorem nad przedsiębiorstwem upadłego.
3. Przepis ust. 1 i 2 stosuje się odpowiednio do świadczeń przysługujących w związku z
rozwiązaniem stosunku pracy albo umowy o usługi związane z zarządem przedsiębiorstwem, z
tym że ograniczenie wysokości tych świadczeń następuje do wysokości określonych według zasad
powszechnie obowiązujących.
4. Na postanowienie sędziego-komisarza przysługuje zażalenie.
Art. 130. [Bezskuteczność obciążeń majątku upadłego]
1. Sędzia-komisarz na wniosek syndyka uzna za bezskuteczne w stosunku do masy upadłości
obciążenie majątku upadłego hipoteką, zastawem, zastawem rejestrowym lub hipoteką morską,
jeżeli upadły nie był dłużnikiem osobistym zabezpieczonego wierzyciela, a obciążenie to zostało
ustanowione w ciągu roku przed dniem złożenia wniosku o ogłoszenie upadłości i w związku z
jego ustanowieniem upadły nie otrzymał żadnego świadczenia.
2. Przepis ust. 1 stosuje się odpowiednio, jeżeli obciążenie rzeczowe ustanowione zostało w
zamian za świadczenie, które jest niewspółmiernie niskie do wartości udzielanego zabezpieczenia.
3. Bez względu na wysokość świadczenia otrzymanego przez upadłego sędzia-komisarz uzna za
bezskuteczne obciążenia, o których mowa w ust. 1 i 2, jeżeli obciążenia te zabezpieczają długi
osób, o których mowa w art. 128, chyba że druga strona wykaże, że nie doszło do pokrzywdzenia
wierzycieli.
4. Na postanowienie sędziego-komisarza przysługuje zażalenie.
Art. 130a. [Bezskuteczność kar umownych]
 Sędzia-komisarz na wniosek syndyka uzna za bezskuteczne w stosunku do masy upadłości w
całości lub części kary umowne zastrzeżone na wypadek niewykonania lub nienależytego
wykonania zobowiązania, jeżeli zobowiązanie zostało w znacznej części wykonane przez upadłego
lub jeżeli kara umowna jest rażąco wygórowana. Na postanowienie sędziego-komisarza
przysługuje zażalenie.
Art. 131. [Odpowiednie stosowanie przepisów k.c. o ochronie wierzycieli]
 W sprawach nieuregulowanych przepisami art. 127-130a do zaskarżenia czynności prawnych
upadłego, dokonanych z pokrzywdzeniem wierzycieli, przepisy art. 132-134 oraz przepisy
Kodeksu cywilnego o ochronie wierzyciela w przypadku niewypłacalności dłużnika stosuje się
odpowiednio.
Art. 131a. [Dzień złożenia wniosku restrukturyzacyjnego jako dzień złożenia wniosku o
ogłoszenie upadłości]
Jeżeli upadłość ogłoszono w wyniku rozpoznania wniosku o ogłoszenie upadłości złożonego nie
później niż w terminie 3 miesięcy od dnia zakończenia postępowania restrukturyzacyjnego albo
uprawomocnienia się postanowienia o umorzeniu postępowania restrukturyzacyjnego, przez dzień
złożenia wniosku o ogłoszenie upadłości, o którym mowa w art. 127-130, rozumie się dzień
złożenia wniosku restrukturyzacyjnego. Jeżeli przed dniem złożenia wniosku restrukturyzacyjnego
złożono wniosek o ogłoszenie upadłości, który został odrzucony zgodnie z art. 9a, to wówczas
przez dzień złożenia wniosku o ogłoszenie upadłości, o którym mowa w art. 127-130, rozumie się
dzień złożenia odrzuconego wniosku o ogłoszenie upadłości.
Art. 132. [Powództwo o uznanie czynności za bezskuteczną]
1. Powództwo może wytoczyć syndyk.
2. Syndyk nie ponosi opłat sądowych.
3. Nie można żądać uznania czynności za bezskuteczną po upływie dwóch lat od dnia ogłoszenia
upadłości, chyba że na podstawie przepisów Kodeksu cywilnego uprawnienie to wygasło
wcześniej. Termin ten nie ma zastosowania, gdy żądanie uznania czynności za bezskuteczną
zgłoszone zostało w drodze zarzutu.
Art. 133. [Postępowanie w sprawie zaskarżenia przez wierzyciela czynności upadłego]
1. Syndyk może wstąpić w miejsce powoda w sprawie wszczętej przez wierzyciela, który
zaskarżył czynności upadłego. W tym przypadku, jeżeli pozwanym był także upadły,
postępowanie w stosunku do niego umarza się po uprawomocnieniu się postanowienia o
ogłoszeniu upadłości.
2. Z odzyskanej części majątku syndyk zwraca wierzycielowi poniesione przez niego koszty
procesu.
3. W razie umorzenia postępowania upadłościowego lub uchylenia postępowania upadłościowego
przed zakończeniem sprawy, o której mowa w ust. 1, sąd zawiadamia o toczącym się procesie
wierzyciela, który może w ciągu dwóch tygodni przystąpić do sprawy w charakterze powoda.
Wierzyciel, który zgłosił swoje przystąpienie do sprawy, nie może żądać powtórzenia
dotychczasowego postępowania.
4. Wierzyciel, który otrzymał przed ogłoszeniem upadłości jakiekolwiek świadczenie na mocy
wyroku uznającego czynność upadłego za bezskuteczną, nie ma obowiązku wydania otrzymanego
świadczenia masie upadłości.
Art. 134. [Rozliczenia stron czynności prawnej uznanej za bezskuteczną]
1. Jeżeli czynność upadłego jest bezskuteczna z mocy prawa lub została uznana za bezskuteczną,
to, co wskutek tej czynności ubyło z majątku upadłego lub do niego nie weszło, podlega
przekazaniu do masy upadłości, a jeżeli przekazanie w naturze jest niemożliwe, do masy upadłości
wpłaca się równowartość w pieniądzu. Za zgodą sędziego-komisarza druga strona czynności może
zwolnić się z obowiązku przekazania do masy upadłości tego, co wskutek tej czynności z majątku
upadłego ubyło, przez zapłatę różnicy między wartością rynkową świadczenia dłużnika z dnia
zawarcia umowy, a wartością świadczenia otrzymanego przez dłużnika. Na postanowienie, o
którym mowa w zdaniu poprzednim, przysługuje zażalenie.
1a. Jeżeli osoba obowiązana do przekazania składników majątkowych do masy upadłości nie
wykona swojego obowiązku na wezwanie syndyka, a obowiązek przekazania składników
majątkowych do masy upadłości nie został stwierdzony prawomocnym orzeczeniem, syndyk może
w drodze powództwa żądać nakazania przekazania składników majątkowych do masy upadłości.
Powództwo wnosi się do sądu upadłościowego.
1b. Sąd może zabezpieczyć powództwo przez ustanowienie zakazu zbywania lub obciążania
składników majątkowych objętych powództwem.
2. W przypadkach, o których mowa w ust. 1, świadczenie wzajemne osoby trzeciej zwraca się tej
osobie, jeżeli znajduje się w masie upadłości oddzielnie od innego majątku lub o ile masa
upadłości jest nim wzbogacona. Jeżeli świadczenie nie podlega zwrotowi, osoba trzecia może
dochodzić wierzytelności w postępowaniu upadłościowym.
Art. 135. [Wyłączenie możliwości zaskarżania czynności prawnych]
1. Przepisów umożliwiających zaskarżanie czynności prawnych lub określających bezskuteczność
czynności prawnych dokonanych przez upadłego nie stosuje się do kompensowania dokonanego
zgodnie z art. 136 lub art. 137 i jego wyników.
2. Przepisów umożliwiających zaskarżanie czynności prawnych lub określających bezskuteczność
czynności prawnych dokonanych przez upadłego nie stosuje się także do umowy o ustanowienie
zabezpieczenia finansowego, o której mowa w ustawie z dnia 2 kwietnia 2004 r. o niektórych
zabezpieczeniach finansowych, ani do wykonania zobowiązań wynikających z takiej umowy.
DZIAŁ IV
Wpływ ogłoszenia upadłości na zlecenia rozrachunku w systemach płatności i systemach
rozrachunku papierów wartościowych
Art. 136. [Niepodważalność skutków prawnych zlecenia rozrachunku wprowadzonego do
systemu przed ogłoszeniem upadłości]
 W razie ogłoszenia upadłości uczestnika systemu płatności lub systemu rozrachunku papierów
wartościowych, o którym mowa w art. 22 ust. 1 pkt 4, skutki prawne zlecenia rozrachunku
wynikające z jego wprowadzenia do systemu oraz wyniki kompensowania są niepodważalne i
wiążące dla osób trzecich, jeżeli zlecenie to zostało wprowadzone do systemu przed ogłoszeniem
upadłości.
Art. 137. [Niepodważalność skutków prawnych zlecenia rozrachunku wprowadzonego do
systemu w dniu ogłoszenia upadłości]
 Jeżeli zlecenie rozrachunku, o którym mowa w art. 136, zostało wprowadzone do systemu po
ogłoszeniu upadłości i jest wykonane w dniu roboczym systemu w rozumieniu art. 80 ust. 2,
rozpoczynającym się w dniu, w którym została ogłoszona upadłość, skutki prawne wynikające z
jego wprowadzenia do systemu są niepodważalne i wiążące dla osób trzecich jedynie wtedy, gdy
podmiot prowadzący system wykaże, że w momencie, w którym zgodnie z zasadami
funkcjonowania tego systemu zlecenie to stało się nieodwołalne, nie wiedział ani nie mógł
wiedzieć o ogłoszeniu upadłości.
DZIAŁ V
Wpływ ogłoszenia upadłości na postępowania sądowe i administracyjne
Art. 1371
.
 (uchylony).
Art. 138.
 (uchylony).
Art. 139.
 (uchylony).
Art. 140.
 (uchylony).
Art. 141.
 (uchylony).
Art. 142.
 (uchylony).
Art. 143.
 (uchylony).
Art. 144. [Prowadzenie postępowań sądowych i administracyjnych przez syndyka]
1. Po ogłoszeniu upadłości postępowania sądowe, administracyjne lub sądowoadministracyjne
dotyczące masy upadłości mogą być wszczęte i prowadzone wyłącznie przez syndyka albo
przeciwko niemu.
2. Postępowania, o których mowa w ust. 1, syndyk prowadzi na rzecz upadłego, lecz w imieniu
własnym.
3. Przepisów ust. 1 i 2 nie stosuje się do postępowań w sprawach o należne od upadłego alimenty
oraz renty z tytułu odpowiedzialności za uszkodzenie ciała lub rozstrój zdrowia albo utratę
żywiciela oraz z tytułu zamiany uprawnień objętych treścią prawa dożywocia na dożywotnią rentę.
4. Syndyk może żądać zmiany orzeczenia lub umowy dotyczącej obowiązku alimentacyjnego.
Art. 145. [Podjęcie postępowania sądowego lub administracyjnego]
1. Postępowanie sądowe, administracyjne lub sądowoadministracyjne w sprawie wszczętej
przeciwko upadłemu przed dniem ogłoszenia upadłości o wierzytelność, która podlega zgłoszeniu
do masy upadłości, może być podjęte przeciwko syndykowi tylko w przypadku, gdy w
postępowaniu upadłościowym wierzytelność ta po wyczerpaniu trybu określonego ustawą nie
zostanie umieszczona na liście wierzytelności.
2. (uchylony).
Art. 146. [Zawieszenie postępowania egzekucyjnego]
1. Postępowanie egzekucyjne skierowane do majątku wchodzącego w skład masy upadłości,
wszczęte przed dniem ogłoszenia upadłości, ulega zawieszeniu z mocy prawa z dniem ogłoszenia
upadłości. Postępowanie to umarza się z mocy prawa po uprawomocnieniu się postanowienia o
ogłoszeniu upadłości. Zawieszenie postępowania egzekucyjnego nie stoi na przeszkodzie
przysądzeniu własności nieruchomości, jeżeli przybicia prawomocnie udzielono przed
ogłoszeniem upadłości, a nabywca egzekucyjny wpłaci w terminie cenę nabycia.
2. Sumy uzyskane w zawieszonym postępowaniu egzekucyjnym, a jeszcze niewydane, przelewa
się do masy upadłości po uprawomocnieniu się postanowienia o ogłoszeniu upadłości.
2a. Sumy uzyskane ze sprzedaży w postępowaniu egzekucyjnym składników majątkowych
obciążonych rzeczowo traktuje się w postępowaniu upadłościowym jak sumy uzyskane z
likwidacji obciążonych rzeczowo składników masy upadłości.
3. Po dniu ogłoszenia upadłości niedopuszczalne jest skierowanie egzekucji do majątku
wchodzącego w skład masy upadłości oraz wykonanie postanowienia o zabezpieczeniu lub
zarządzenia zabezpieczenia na majątku upadłego, z wyjątkiem zabezpieczenia roszczeń
alimentacyjnych oraz roszczeń o rentę z tytułu odszkodowania za wywołanie choroby,
niezdolności do pracy, kalectwa lub śmierci oraz o zamianę uprawnień objętych treścią prawa
dożywocia na dożywotnią rentę.
4. (uchylony).
Art. 147. [Utrata mocy zapisu na sąd polubowny]
 Do postępowań przed sądami polubownymi przepisy art. 174 § 1 pkt 4 i 5 oraz art. 180 § 1 pkt 5
Kodeksu postępowania cywilnego, a także art. 144 i art. 145 stosuje się odpowiednio.
Art. 147a. [Odstąpienie od zapisu na sąd polubowny]
1. Jeżeli w dniu ogłoszenia upadłości postępowanie przed sądem polubownym nie zostało
wszczęte, za zgodą sędziego-komisarza syndyk może odstąpić od zapisu na sąd polubowny, jeżeli
dochodzenie roszczenia przed sądem polubownym utrudnia likwidację masy upadłości, w
szczególności gdy stan masy uniemożliwia pokrycie kosztów wszczęcia i prowadzenia
postępowania przed sądem polubownym.
2. Na żądanie drugiej strony złożone w formie pisemnej syndyk w terminie trzydziestu dni
oświadczy na piśmie, czy odstępuje od zapisu na sąd polubowny. Niezłożenie w tym terminie
oświadczenia przez syndyka uważa się za odstąpienie od zapisu na sąd polubowny.
3. Druga strona może odstąpić od zapisu na sąd polubowny, gdy syndyk mimo tego, że nie
odstąpił od zapisu na sąd polubowny, odmówi udziału w kosztach postępowania przed sądem
polubownym.
4. Na skutek odstąpienia zapis na sąd polubowny traci moc.
Art. 148.
 (uchylony).
TYTUŁ IV
Przepisy ogólne o postępowaniu upadłościowym prowadzonym po ogłoszeniu upadłości
DZIAŁ I
Sąd i sędzia-komisarz
Rozdział 1
Sąd
Art. 149. [Właściwość sądu upadłościowego]
1. Po ogłoszeniu upadłości postępowanie upadłościowe toczy się w sądzie upadłościowym,
który ogłosił upadłość.
2. Jeżeli postępowanie zostało wszczęte w kilku sądach właściwych, sprawa należy do
właściwości sądu, który pierwszy wydał postanowienie o ogłoszeniu upadłości.
3. Jeżeli w toku postępowania okaże się, że właściwy jest inny sąd, sprawę przekazuje się temu
sądowi. Na postanowienie o przekazaniu nie przysługuje zażalenie. Postanowienie wiąże sąd,
któremu sprawa została przekazana. Czynności dokonane w sądzie niewłaściwym pozostają w
mocy.
Art. 150. [Skład sądu]
1. Sąd upadłościowy orzeka w składzie jednego sędziego zawodowego, z zastrzeżeniem ust. 2.
2. W przedmiocie wynagrodzenia syndyka, a także rozpoznając zażalenie na postanowienie
sędziego-komisarza sąd upadłościowy orzeka w składzie trzech sędziów zawodowych.
3. Sędzia-komisarz ani jego zastępca nie mogą wchodzić w skład sądu, który orzeka w
przedmiocie wynagrodzenia lub odwołania syndyka oraz wyłączenia z masy upadłości.
4. W przypadku uchylenia postanowienia sędziego-komisarza i przekazania sprawy do
ponownego rozpoznania, sędzia-komisarz jest wyłączony od ponownego rozpoznawania tej
sprawy. Wyłączenie to obowiązuje również w przypadku uchylenia postanowienia wydanego w
wyniku ponownego rozpoznania sprawy. W takim przypadku sprawę rozpoznaje zastępca
sędziego-komisarza albo wyznaczony sędzia.
Rozdział 2
Sędzia-komisarz i zastępca sędziego-komisarza
Art. 151. [Sędzia-komisarz]
1. Po ogłoszeniu upadłości czynności postępowania upadłościowego wykonuje sędzia-komisarz,
z wyjątkiem czynności, dla których właściwy jest sąd.
1a. Funkcję sędziego-komisarza może pełnić referendarz sądowy.
1b. Jeżeli funkcję sędziego-komisarza pełni referendarz sądowy, czynności wskazane w art. 57
ust. 3 i 4, art. 58 ust. 1-3, art. 63a, art. 73 ust. 2, art. 121 ust. 3, art. 259 ust. 1 i 1a, art. 315 i art.
350 ust. 1 i 2 wykonuje jako sędzia-komisarz wyznaczony do wykonania danej czynności sędzia,
do którego przepisy o czynnościach sędziego-komisarza stosuje się odpowiednio.
1c. Na czynności referendarza sądowego pełniącego funkcję sędziego-komisarza przysługuje
skarga w przypadkach, w których na postanowienie sędziego-komisarza przysługuje zażalenie.
Wniesienie skargi na postanowienie referendarza sądowego nie powoduje utraty mocy
zaskarżonego postanowienia. Przepisy o zażaleniu na postanowienie sędziego-komisarza stosuje
się odpowiednio.
1d. Jeżeli wniesiono skargę na postanowienie referendarza sądowego wydane na podstawie art.
395 § 2 Kodeksu postępowania cywilnego, ponowne wydanie postanowienia na tej podstawie
przez referendarza sądowego nie jest dopuszczalne.
1e. Sąd rozpoznaje skargę w składzie jednego sędziego jako sąd drugiej instancji. Po
rozpoznaniu skargi sąd utrzymuje w mocy albo zmienia zaskarżone postanowienie.
2. Zastępca sędziego-komisarza wykonuje czynności sędziego-komisarza, jeżeli ustawa tak
stanowi oraz w czasie trwania przemijającej przeszkody do wykonywania tych czynności przez
sędziego-komisarza.
3. W szczególnie uzasadnionych przypadkach, również po ogłoszeniu upadłości, sąd może
wskazać, że czynności sędziego-komisarza może wykonywać więcej niż jeden zastępca
sędziego-komisarza. Przepis art. 51 ust. 1 pkt 6 stosuje się,
4. Do zastępcy sędziego-komisarza przepisy dotyczące sędziego-komisarza stosuje się
odpowiednio.
5. W czasie trwania przemijającej przeszkody do wykonywania czynności przez sędziegokomisarza i jego zastępcę czynności wykonuje jako sędzia-komisarz wyznaczony sędzia, do
którego przepisy o czynnościach sędziego-komisarza stosuje się odpowiednio.
6. Jeżeli do wykonania określonej czynności właściwy jest sędzia-komisarz, a czynność ta ma
być wykonana po dniu zakończenia postępowania albo uprawomocnienia się postanowienia o
umorzeniu postępowania, właściwy do jej wykonania jest sąd w składzie jednoosobowym.
Art. 152. [Zadania sędziego-komisarza]
1. Sędzia-komisarz kieruje tokiem postępowania upadłościowego, sprawuje nadzór nad
czynnościami syndyka, oznacza czynności, których wykonywanie przez syndyka jest
niedopuszczalne bez jego zezwolenia lub bez zezwolenia rady wierzycieli, jak również zwraca
uwagę na popełnione przez syndyka uchybienia.
2. Sędzia-komisarz pełni ponadto inne czynności określone w ustawie.
3. Sędzia-komisarz i syndyk mogą porozumiewać się w sprawach dotyczących postępowania
upadłościowego bezpośrednio oraz z użyciem środków bezpośredniego porozumiewania się na
odległość, w szczególności przez telefon, faks lub pocztę elektroniczną.
4. Jeżeli czynność, do której wykonania właściwy jest sędzia-komisarz, ma być wykonana po
dniu uprawomocnienia się postanowienia o stwierdzeniu zakończenia albo umorzeniu
postępowania, właściwy do jej wykonania jest sąd.
Art. 153. [Rozpoznawanie skargi na czynności komornika]
 Skargi na czynności komornika rozpoznaje w postępowaniu upadłościowym sędzia-komisarz.
Art. 154. [Prawa i obowiązki sędziego-komisarza]
 Sędzia-komisarz w zakresie swych czynności ma prawa i obowiązki sądu i przewodniczącego.
Art. 155. [Obowiązek udzielania pomocy sędziemu-komisarzowi]
1. Organy administracji publicznej obowiązane są udzielać pomocy sędziemu-komisarzowi w
wykonywaniu jego czynności.
2. (uchylony).
DZIAŁ II
Syndyk i zastępca syndyka
Art. 156. [Powołanie syndyka]
1. W przypadku ogłoszenia upadłości powołuje się syndyka.
2. (uchylony).
3. (uchylony).
4. Syndyk niezwłocznie, nie później niż wraz z podjęciem pierwszej czynności przed sądem lub
sędzią-komisarzem, składa do akt postępowania dokument potwierdzający zawarcie umowy
ubezpieczenia odpowiedzialności cywilnej za szkody wyrządzone w związku z pełnieniem funkcji.
Koszty ubezpieczenia nie stanowią kosztów postępowania upadłościowego i nie podlegają
zwrotowi z masy upadłości.
5. (uchylony).
Art. 1561
.
 (uchylony).
Art. 157. [Syndyk]
1. Funkcję syndyka może pełnić osoba fizyczna, która posiada pełną zdolność do czynności
prawnych i licencję doradcy restrukturyzacyjnego oraz ma konto doradcy restrukturyzacyjnego w
systemie teleinformatycznym obsługującym postępowanie sądowe.
2. Funkcję syndyka może również pełnić spółka handlowa, której wspólnicy ponoszący
odpowiedzialność za zobowiązania spółki bez ograniczenia całym swoim majątkiem albo
członkowie zarządu reprezentujący spółkę posiadają licencję, o której mowa w ust. 1, oraz która
ma konto doradcy restrukturyzacyjnego w systemie teleinformatycznym obsługującym
postępowanie sądowe.
2a. Spółka handlowa, której wspólnicy ponoszący odpowiedzialność za zobowiązania spółki bez
ograniczenia całym swoim majątkiem albo członkowie zarządu reprezentujący spółkę posiadają
licencję, o której mowa w ust. 1, i która zamierza wykonywać obowiązki w postępowaniach
upadłościowych, zakłada konto doradcy restrukturyzacyjnego w systemie teleinformatycznym
obsługującym postępowanie sądowe.
3. Zasady i tryb wydawania licencji, o której mowa w ust. 1, określi odrębna ustawa.
4. (uchylony).
5. W postanowieniu, w którym wyznacza się syndyka, wskazuje się numer licencji doradcy
restrukturyzacyjnego syndyka lub numer w Krajowym Rejestrze Sądowym wyznaczonej do
pełnienia funkcji syndyka spółki.
6. Jeżeli ustawa wymaga, aby osoba wyznaczona do pełnienia funkcji syndyka posiadała także
tytuł kwalifikowanego doradcy restrukturyzacyjnego, funkcję syndyka może również pełnić spółka
handlowa, której wspólnicy ponoszący odpowiedzialność za zobowiązania spółki bez ograniczenia
całym swoim majątkiem albo członkowie zarządu reprezentujący spółkę posiadają także tytuł
kwalifikowanego doradcy restrukturyzacyjnego.
Art. 1571
. [Reguły wyznaczenia syndyka]
1. Sąd wyznacza syndyka, biorąc pod uwagę liczbę spraw, w których osoba posiadająca licencję
doradcy restrukturyzacyjnego pełni funkcję nadzorcy sądowego lub zarządcy w postępowaniach
restrukturyzacyjnych lub syndyka w innych postępowaniach upadłościowych, a także jej
doświadczenie i dodatkowe kwalifikacje.
2. Przepis ust. 1 stosuje się odpowiednio w przypadku wyznaczania syndyka będącego spółką
handlową.
3. W przypadku:
1) przedsiębiorcy, który w co najmniej jednym z dwóch ostatnich lat obrotowych:
a) zatrudniał średniorocznie 250 lub więcej pracowników lub
b) osiągnął roczny obrót netto ze sprzedaży towarów, wyrobów i usług oraz operacji
finansowych przekraczający równowartość w złotych 50 milionów euro, lub
c) osiągnął sumy aktywów bilansu sporządzonego na koniec jednego z tych lat, które
przekroczyły równowartość w złotych 43 milionów euro,
2) spółki o istotnym znaczeniu dla gospodarki państwa, umieszczonej w wykazie określonym
w przepisach wykonawczych wydanych na podstawie art. 31 ust. 2 ustawy z dnia 16 grudnia
2016 r. o zasadach zarządzania mieniem państwowym (Dz. U. z 2024 r. poz. 125, 834, 1823,
1897 i 1940),
3) przedsiębiorcy realizujący zadania na rzecz Sił Zbrojnych, o których mowa w art. 648
ustawy z dnia 11 marca 2022 r. o obronie Ojczyzny (Dz. U. z 2024 r. poz. 248, z późn. zm.)
– sąd wyznacza do pełnienia funkcji syndyka osobę posiadającą licencję doradcy
restrukturyzacyjnego z tytułem kwalifikowanego doradcy restrukturyzacyjnego.
Art. 157a. [Syndyk - wyłączenia]
1. Syndykiem nie może być osoba fizyczna lub spółka handlowa, która:
1) jest wierzycielem lub dłużnikiem upadłego, małżonkiem, wstępnym, zstępnym,
rodzeństwem, powinowatym upadłego lub jego wierzyciela w tej samej linii czy stopniu, osobą
pozostającą z nim w stosunku przysposobienia lub małżonkiem tej osoby albo osobą
pozostającą z upadłym w faktycznym związku, prowadzącą z nim wspólnie gospodarstwo
domowe;
2) jest lub była zatrudniona przez upadłego na podstawie stosunku pracy albo wykonywała
pracę lub świadczyła usługi na rzecz upadłego na podstawie innego stosunku prawnego;
3) jest lub była członkiem organu, prokurentem lub pełnomocnikiem upadłego, albo jest lub w
okresie dwóch lat przed dniem złożenia wniosku o ogłoszenie upadłości była wspólnikiem albo
akcjonariuszem posiadającym udziały albo akcje w wysokości wyższej niż 5% kapitału
zakładowego dłużnika lub wierzyciela, a w przypadku prostej spółki akcyjnej - więcej niż 5%
akcji tej spółki;
4) jest lub była spółką powiązaną z upadłym lub jest lub była członkiem organu, prokurentem
lub pełnomocnikiem takiej spółki albo jest lub w okresie dwóch lat przed dniem złożenia
wniosku o ogłoszenie upadłości była wspólnikiem albo akcjonariuszem posiadającym udziały
albo akcje w wysokości wyższej niż 5% kapitału zakładowego spółki powiązanej z dłużnikiem,
a w przypadku prostej spółki akcyjnej - więcej niż 5% akcji tej spółki;
5) pełniła funkcję nadzorcy lub zarządcy w prowadzonym wcześniej wobec upadłego
postępowaniu restrukturyzacyjnym.
2. Syndyk oraz jego małżonek, wstępny, zstępny, rodzeństwo, osoba pozostająca z nim w stosunku
przysposobienia lub małżonek takiej osoby, jak również osoba pozostająca z nim w faktycznym
związku, prowadząca z nim wspólnie gospodarstwo domowe, nie mogą nabyć rzeczy ani praw
pochodzących ze sprzedaży dokonanej w postępowaniu upadłościowym, w którym syndyk pełni
albo pełnił tę funkcję.
2a. Do innych umów zawieranych przez syndyka w toku postępowania przepis ust. 2 stosuje się
odpowiednio, chyba że sędzia-komisarz postanowi inaczej.
3. Przeszkoda, o której mowa w ust. 1 pkt 1, trwa mimo ustania małżeństwa lub przysposobienia.
4. Syndyk niezwłocznie, nie później niż wraz z podjęciem pierwszej czynności przed sądem lub
sędzią-komisarzem, składa do akt postępowania oświadczenie, że nie zachodzą przeszkody, o
których mowa w ust. 1.
Art. 158.
 (uchylony).
Art. 159. [Zastępca syndyka]
1. Na wniosek syndyka lub z urzędu sędzia-komisarz może powołać zastępcę syndyka, jeżeli jest
to potrzebne, zwłaszcza w przypadku wykonywania czynności w innym okręgu sądowym.
2. Sędzia-komisarz określa zakres czynności zastępcy syndyka.
3. Do zastępcy syndyka przepisy ustawy o syndyku stosuje się odpowiednio.
Art. 160. [Odpowiedzialność syndyka]
1. W sprawach dotyczących masy upadłości syndyk dokonuje czynności w imieniu własnym na
rachunek upadłego.
2. Syndyk nie odpowiada za zobowiązania zaciągnięte w sprawach dotyczących masy upadłości.
3. Syndyk odpowiada za szkodę wyrządzoną na skutek nienależytego wykonywania obowiązków.
Art. 160a. [Rejestrowanie w systemie teleinformatycznym przychodów i wydatków masy
upadłości]
 Syndyk na bieżąco rejestruje w systemie teleinformatycznym obsługującym postępowanie sądowe
wpływy i wydatki masy upadłości.
Art. 161. [Udzielanie pełnomocnictw]
1. Syndyk może udzielać pełnomocnictw do dokonywania czynności prawnych. Może też udzielać
pełnomocnictw procesowych w postępowaniach sądowych, administracyjnych,
sądowoadministracyjnych i przed sądami polubownymi.
2. Za szkodę wyrządzoną przez pełnomocników syndyk odpowiada jak za działanie własne.
Art. 162. [Wynagrodzenie syndyka]
1. Wynagrodzenie syndyka ustala się jako sumę pięciu części składowych, w granicach od
dwukrotności do dwustusześćdziesięciokrotności podstawy wynagrodzenia.
2. Części składowe wynagrodzenia ustala się według następujących zasad:
1) część zależna od sumy wypłaconej wierzycielom w ramach wykonania planów podziału
powiększonej o koszty rozwiązania stosunków pracy z pracownikami pozostającymi w
zatrudnieniu w dniu ogłoszenia upadłości:
a) jedna podstawa wynagrodzenia - dla sumy do 100 000,00 zł,
b) cztery podstawy wynagrodzenia - dla sumy od 100 000,01 zł do 1 000 000,00 zł,
c) dziesięć podstaw wynagrodzenia - dla sumy od 1 000 000,01 zł do 10 000 000,00 zł,
d) trzydzieści podstaw wynagrodzenia - dla sumy od 10 000 000,01 zł do 100 000 000,00
zł,
e) osiemdziesiąt podstaw wynagrodzenia - dla sumy przekraczającej 100 000 000,00 zł;
2) część zależna od liczby pracowników zatrudnionych w dniu ogłoszenia upadłości:
a) połowa podstawy wynagrodzenia - od 1 do 10 pracowników,
b) trzy podstawy wynagrodzenia - od 11 do 50 pracowników,
c) dziesięć podstaw wynagrodzenia - od 51 do 200 pracowników,
d) dwadzieścia podstaw wynagrodzenia - od 201 do 400 pracowników,
e) trzydzieści podstaw wynagrodzenia - powyżej 400 pracowników;
3) część zależna od liczby wierzycieli biorących udział w postępowaniu:
a) połowa podstawy wynagrodzenia - do 10 wierzycieli,
b) dwie podstawy wynagrodzenia - od 11 do 100 wierzycieli,
c) cztery podstawy wynagrodzenia - od 101 do 500 wierzycieli,
d) dwadzieścia podstaw wynagrodzenia - od 501 do 1000 wierzycieli,
e) czterdzieści podstaw wynagrodzenia - powyżej 1000 wierzycieli;
4) część zależna od czasu trwania postępowania upadłościowego od dnia ogłoszenia upadłości
do dnia wykonania ostatecznego planu podziału:
a) dla postępowań, w których suma podstaw wynagrodzenia określonych w pkt 1-3 nie
przekracza ośmiokrotności:
– cztery podstawy wynagrodzenia, jeżeli postępowanie trwało nie dłużej niż sześć
miesięcy,
– dwie podstawy wynagrodzenia, jeżeli postępowanie trwało powyżej sześciu miesięcy,
ale nie dłużej niż dwanaście miesięcy,
– jeżeli postępowanie trwało powyżej dwunastu miesięcy, wynagrodzenia nie podwyższa
się o ten składnik,
b) dla postępowań, w których suma podstaw wynagrodzenia określonych w pkt 1-3
przekracza ośmiokrotność i nie jest większa niż czterdziestokrotność:
– osiem podstaw wynagrodzenia, jeżeli postępowanie trwało nie dłużej niż dwanaście
miesięcy,
– cztery podstawy wynagrodzenia, jeżeli postępowanie trwało powyżej dwunastu
miesięcy, ale nie dłużej niż dwadzieścia cztery miesiące,
– jeżeli postępowanie trwało powyżej dwudziestu czterech miesięcy, wynagrodzenia nie
podwyższa się o ten składnik,
c) dla postępowań, w których suma podstaw wynagrodzenia określonych w pkt 1-3
przekracza czterdziestokrotność:
– czterdzieści podstaw wynagrodzenia, jeżeli postępowanie trwało nie dłużej niż
osiemnaście miesięcy,
– dwadzieścia podstaw wynagrodzenia, jeżeli postępowanie trwało powyżej osiemnastu
miesięcy, ale nie dłużej niż trzydzieści sześć miesięcy,
– jeżeli postępowanie trwało powyżej trzydziestu sześciu miesięcy, wynagrodzenia nie
podwyższa się o ten składnik;
5) część ustalana przez sąd do siedemdziesięciu podstaw wynagrodzenia w zależności od
stopnia trudności prowadzonego postępowania i jego efektywności, w szczególności od
skomplikowania sytuacji prawnej i faktycznej masy upadłości, rozproszenia majątku oraz
optymalizacji kosztów postępowania.
3. Przez podstawę wynagrodzenia należy rozumieć przeciętne miesięczne wynagrodzenie w
sektorze przedsiębiorstw bez wypłat nagród z zysku w trzecim kwartale roku poprzedniego,
ogłoszone przez Prezesa Głównego Urzędu Statystycznego.
Art. 163. [Wynagrodzenie wstępne syndyka]
1. Sąd ustala wynagrodzenie wstępne syndyka na wniosek syndyka, złożony po złożeniu planu
likwidacyjnego, w terminie trzydziestu dni od dnia złożenia wniosku.
2. We wniosku o ustalenie wynagrodzenia wstępnego podaje się aktualne, według stanu na dzień
złożenia wniosku, informacje o:
1) przewidywanej sumie zaspokojenia wierzycieli w ramach poszczególnych kategorii
zaspokojenia;
2) liczbie zatrudnionych pracowników;
3) liczbie wierzycieli;
4) przewidywanym zgodnie z planem likwidacyjnym czasie trwania postępowania;
5) stopniu skomplikowania sytuacji prawnej i faktycznej masy upadłości, rozproszeniu i stanie
majątku oraz innych okolicznościach mających znaczenie dla nakładu pracy syndyka.
3. Ustalając wynagrodzenie wstępne, sąd stosuje zasady określone w art. 162, biorąc pod uwagę
wskaźniki i okoliczności podane we wniosku oraz prawdopodobieństwo realizacji planu
likwidacyjnego zgodnie z jego założeniami.
4. Na postanowienie w przedmiocie ustalenia wynagrodzenia wstępnego zażalenie przysługuje
wyłącznie upadłemu i syndykowi.
Art. 164. [Zaliczki na wynagrodzenie]
1. Po ustaleniu wynagrodzenia wstępnego syndyk pobiera z masy upadłości zaliczki w wysokości
do 75% wynagrodzenia wstępnego w czterech ratach:
1) 10% - po uprawomocnieniu się postanowienia o wynagrodzeniu wstępnym;
2) 25% - po złożeniu listy wierzytelności;
3) 15% - po złożeniu pierwszego planu podziału;
4) 25% - po przeprowadzeniu pełnej likwidacji masy upadłości.
2. Zaliczkę na wynagrodzenie wypłaca się na podstawie rachunku wystawionego przez syndyka.
Art. 165. [Ustalanie wynagrodzenia syndyka]
1. Sąd wydaje postanowienie w przedmiocie wynagrodzenia ostatecznego na wniosek syndyka
złożony w terminie tygodnia od dnia złożenia ostatecznego planu podziału albo doręczenia mu
postanowienia o odwołaniu lub zmianie syndyka albo umorzeniu postępowania. Złożenie wniosku
z uchybieniem terminu skutkuje przyznaniem wynagrodzenia ostatecznego w wysokości
dotychczas pobranych zaliczek, chyba że sąd postanowi o przyznaniu niższego wynagrodzenia i
zwrocie części zaliczek. Do dnia wydania postanowienia w przedmiocie wynagrodzenia
ostatecznego syndyk może złożyć wniosek o przywrócenie terminu, wykazując, że uchybienie
terminu nastąpiło bez jego winy.
2. We wniosku o przyznanie wynagrodzenia ostatecznego podaje się aktualne, według stanu na
dzień złożenia wniosku, informacje o:
1) sumie wypłaconej wierzycielom w ramach wykonania planów podziału oraz o poniesionych
z masy upadłości kosztach rozwiązania stosunków pracy z pracownikami pozostającymi w
zatrudnieniu na dzień ogłoszenia upadłości;
2) liczbie pracowników zatrudnionych w dniu ogłoszenia upadłości;
3) liczbie wierzycieli, którzy zgłosili swoje wierzytelności, oraz o liczbie wierzycieli
umieszczonych na liście wierzytelności z urzędu;
4) czasie trwania postępowania;
5) trudnościach prowadzonego postępowania i jego efektywności, w tym informacje o
wysokości kosztów postępowania i innych zobowiązaniach masy upadłości.
Art. 166. [Przyznanie wynagrodzenia ostatecznego. Pobranie wynagrodzenia]
1. Sąd niezwłocznie doręcza odpis wniosku syndyka o przyznanie wynagrodzenia ostatecznego
upadłemu i członkom rady wierzycieli albo informuje ich, że syndyk nie złożył takiego wniosku w
terminie. Upadły i członkowie rady wierzycieli mogą w terminie tygodnia zająć stanowisko w
sprawie wniosku, o czym należy ich pouczyć.
2. Sąd ustala wynagrodzenie ostateczne niezwłocznie po przedstawieniu stanowisk, o których
mowa w ust. 1, albo bezskutecznym upływie terminu na ich przedstawienie.
3. Syndyk jest uprawniony do pobrania wynagrodzenia w wysokości ustalonej w prawomocnym
postanowieniu o ustaleniu wynagrodzenia ostatecznego niezwłocznie po wydaniu postanowienia o
zatwierdzeniu ostatecznego planu podziału.
4. Jeżeli syndyk jest obowiązany wydać dłużnikowi jego majątek na skutek uprawomocnienia się
postanowienia o umorzeniu lub zakończeniu postępowania, a postanowienie o przyznaniu
wynagrodzenia ostatecznego nie jest jeszcze prawomocne, kwota wynagrodzenia podlega złożeniu
do depozytu sądowego, w wysokości różnicy między wynagrodzeniem wnioskowanym a sumą
pobranych zaliczek, chyba że sąd, mając na względzie ważny interes dłużnika, postanowi o
ograniczeniu wysokości zabezpieczenia do kwoty ustalonej w nieprawomocnym postanowieniu o
przyznaniu wynagrodzenia ostatecznego. Sąd postanowi o wydaniu syndykowi kwoty złożonej do
depozytu sądowego na wniosek syndyka na podstawie prawomocnego postanowienia o ustaleniu
wynagrodzenia ostatecznego. W przedmiocie złożenia i wydania z depozytu orzeka sąd w składzie
jednoosobowym.
5. Jeżeli wynagrodzenie ostateczne ustalono w wysokości niższej niż 75% wynagrodzenia
wstępnego, syndyk jest obowiązany zwrócić do masy upadłości różnicę między sumą pobranych
zaliczek a wynagrodzeniem ostatecznym. W postanowieniu o przyznaniu wynagrodzenia
ostatecznego sąd określi kwotę podlegającą zwrotowi.
6. Na postanowienie sądu w przedmiocie ustalenia wynagrodzenia ostatecznego i zwrotu zaliczek
przysługuje zażalenie. Zażalenie przysługuje również syndykowi.
7. Prawomocne postanowienie o przyznaniu wynagrodzenia ostatecznego stanowi tytuł
egzekucyjny przeciwko syndykowi oraz upadłemu.
Art. 167. [Wynagrodzenie w przypadku zmiany syndyka lub umorzenia postępowania]
1. Jeżeli syndyk został odwołany lub w przypadku zmiany syndyka przed dniem złożenia
sprawozdania ostatecznego, zachowuje on prawo do zaliczek pobranych zgodnie z art. 164 do
czasu ustalenia wynagrodzenia ostatecznego.
2. Ustalając wynagrodzenie ostateczne w postępowaniu upadłościowym, w którym funkcję pełniło
kilku syndyków, sąd rozdziela wynagrodzenie między nich proporcjonalnie do czasu pełnienia
funkcji w postępowaniu, przy czym sąd może zdecydować o odstąpieniu od proporcjonalnego
podziału, w szczególności jeżeli jest to uzasadnione zróżnicowanym wpływem poszczególnych
syndyków na zaistnienie okoliczności, o której mowa w art. 162 ust. 2 pkt 1, oraz ich nakładem
pracy.
3. W przypadku umorzenia postępowania upadłościowego albo jego uchylenia sąd przyznaje
syndykowi wynagrodzenie ostateczne, mając na uwadze okoliczności, o których mowa w art. 162,
nakład pracy syndyka i czas trwania postępowania.
4. Jeżeli przyznana syndykowi część wynagrodzenia ostatecznego przekracza wartość pobranych
zaliczek, przepis art. 166 ust. 5 stosuje się odpowiednio.
Art. 167a. [Podwyższenie wynagrodzenia o podatek VAT]
 Wynagrodzenie i zaliczki na wynagrodzenie syndyka obowiązanego do rozliczenia podatku od
towarów i usług podwyższa się o kwotę podatku od towarów i usług.
Art. 167b. [Dziedziczenie roszczenia o wynagrodzenie]
1. W przypadku śmierci syndyka roszczenie o należne mu wynagrodzenie należy do spadku po
nim.
2. O wynagrodzeniu syndyka w przypadku, o którym mowa w ust. 1, orzeka sąd z urzędu.
Art. 168. [Sprawozdania syndyka i zastępcy syndyka]
1. Syndyk składa sędziemu-komisarzowi w terminach przez niego wyznaczonych, przynajmniej co
trzy miesiące, sprawozdanie, które obejmuje raport ze zmian w stanie i składzie masy upadłości w
okresie sprawozdawczym, w tym stan środków pieniężnych na początek i koniec okresu
sprawozdawczego, raport ze zmian stanu wierzytelności oraz niezaspokojonych przez syndyka
zobowiązań masy upadłości w okresie sprawozdawczym, raport z wpływów i wydatków w okresie
sprawozdawczym, informację o stanie środków pieniężnych w kasie i na rachunkach bankowych
na początek i koniec okresu sprawozdawczego oraz opis czynności syndyka w okresie
sprawozdawczym z uzasadnieniem.
2. Zastępca syndyka, jeżeli został ustanowiony, składa syndykowi sprawozdanie w zakresie
swoich czynności, obejmujące elementy wskazane w ust. 1, w terminach wyznaczonych przez
syndyka. Syndyk składa to sprawozdanie wraz ze swoim sprawozdaniem sędziemu-komisarzowi.
3. (uchylony).
4. Po zakończeniu pełnienia funkcji syndyk i jego zastępcy składają sędziemu-komisarzowi
sprawozdanie ostateczne, które obejmuje raport ze zmian w stanie i składzie masy upadłości w
okresie postępowania upadłościowego ze wskazaniem łącznej kwoty uzyskanej z likwidacji masy
upadłości, raport ze zmian stanu wierzytelności w okresie postępowania upadłościowego ze
wskazaniem stopnia zaspokojenia wierzycieli w poszczególnych kategoriach oraz
niezaspokojonych przez syndyka zobowiązań masy upadłości, raport z wpływów i wydatków w
okresie postępowania upadłościowego oraz opis czynności syndyka w okresie postępowania
upadłościowego z uzasadnieniem. Sprawozdanie ostateczne obejmuje również wskazanie miejsca
zarchiwizowania dokumentów upadłego. O niezłożeniu sprawozdania ostatecznego, mimo
wezwania do jego złożenia w terminie tygodnia, sędzia-komisarz zawiadamia Ministra
Sprawiedliwości.
5. W terminie 30 dni upadły i wierzyciele mogą wnosić zarzuty dotyczące wydatków poniesionych
przez syndyka lub zastępcę syndyka, wskazanych w sprawozdaniach, o których mowa w ust. 1 i 2.
Zarzuty wniesione po upływie terminu lub nieodpowiadające wymogom formalnym pisma
procesowego pozostawia się bez rozpoznania. Przepisu art. 130 § 1 Kodeksu postępowania
cywilnego nie stosuje się.
5a. (uchylony).
5b. Sędzia-komisarz w wyniku rozpoznania zarzutów lub z urzędu w terminie dwóch miesięcy od
dnia złożenia sprawozdania odmawia uznania w całości lub części określonego wydatku oraz
orzeka o zwrocie do masy upadłości kwoty poniesionej z tytułu wydatku, którego uznania
odmówiono.
5c. Sędzia-komisarz zatwierdza sprawozdanie ostateczne albo odmawia jego zatwierdzenia w
całości lub części, jeżeli syndyk dokonał czynności niezgodnych z prawem lub skutkujących
pokrzywdzeniem wierzycieli lub upadłego albo mimo wezwania nie wykonał w zakreślonym
terminie wszystkich obowiązków. Prawomocne postanowienie o odmowie zatwierdzenia
sprawozdania ostatecznego w całości lub części doręcza się Ministrowi Sprawiedliwości.
5d. Na postanowienie sędziego-komisarza, o którym mowa w ust. 5b i 5c, oraz na postanowienie o
oddaleniu zarzutów przysługuje zażalenie. Zażalenie przysługuje również syndykowi.
Prawomocne postanowienie zobowiązujące syndyka do zwrotu do masy upadłości kwoty
poniesionej z tytułu wydatku, którego uznania odmówiono, stanowi tytuł egzekucyjny przeciwko
syndykowi.
6. Do sprawozdań, o których mowa w ust. 1 i 4, nie stosuje się przepisów o rachunkowości.
7. (uchylony).
8. (uchylony).
Art. 169. [Obowiązki sprawozdawcze]
1. Syndyk wykonuje obowiązki sprawozdawcze ciążące na upadłym. Syndyk nie odpowiada za
opóźnienia w realizacji tych obowiązków spowodowane nieprzekazaniem mu dokumentacji lub
przekazaniem dokumentacji nierzetelnej lub niekompletnej.
2. Obowiązek przekazywania informacji, o którym mowa w art. 56 ust. 1 pkt 2 i ust. 7 oraz art. 70
ustawy z dnia 29 lipca 2005 r. o ofercie publicznej i warunkach wprowadzania instrumentów
finansowych do zorganizowanego systemu obrotu oraz o spółkach publicznych, a także art. 17 ust.
1 i 2 oraz art. 19 ust. 3 rozporządzenia Parlamentu Europejskiego i Rady (UE) nr 596/2014 z dnia
16 kwietnia 2014 r. w sprawie nadużyć na rynku (rozporządzenie w sprawie nadużyć na rynku)
oraz uchylającego dyrektywę 2003/6/WE Parlamentu Europejskiego i Rady i dyrektywy Komisji
2003/124/WE, 2003/125/WE i 2004/72/WE (Dz. Urz. UE L 173 z 12.06.2014, str. 1, z późn. zm.),
zwanego dalej "rozporządzeniem nr 596/2014", ciąży na syndyku.
3. Upadły jest obowiązany do natychmiastowego udostępniania syndykowi posiadanych
informacji i dokumentów pozwalających na wykonanie obowiązku, o którym mowa w art. 56 ust.
1 pkt 2 i ust. 7 oraz art. 70 ustawy z dnia 29 lipca 2005 r. o ofercie publicznej i warunkach
wprowadzania instrumentów finansowych do zorganizowanego systemu obrotu oraz o spółkach
publicznych, a także art. 17 ust. 1 i 2 oraz art. 19 ust. 3 rozporządzenia nr 596/2014. Jeżeli dla
upadłego został ustanowiony kurator w postępowaniu upadłościowym, obowiązek ten ciąży na
kuratorze.
4. Syndyk prowadzący przedsiębiorstwo upadłego może prowadzić działalność wymagającą
koncesji, licencji albo zezwolenia, chyba że co innego wynika z odrębnych ustaw.
Art. 169a. [Upomnienie; grzywna]
1. Sędzia-komisarz upomina syndyka, który nie wykonuje albo nienależycie wykonuje swoje
obowiązki.
2. W przypadku istotnego uchybienia albo braku poprawy w wykonywaniu obowiązków mimo
upomnienia, sędzia-komisarz nakłada na syndyka grzywnę w wysokości od 1000 zł do 30 000 zł,
biorąc pod uwagę stopień oraz wagę uchybienia.
Art. 170. [Odwołanie, zmiana syndyka]
1. W przypadku rażącego uchybienia lub braku poprawy w wykonywaniu swoich obowiązków
mimo nałożonej grzywny lub w przypadku niewykonania obowiązków, o których mowa w art. 156
ust. 4 lub art. 157a ust. 4, mimo wezwania do ich spełnienia w terminie tygodnia sąd odwołuje
syndyka.
1a. Wniosek o odwołanie syndyka z przyczyn, o których mowa w ust. 1, może złożyć prokurator.
2. Przed odwołaniem syndyka sąd jest obowiązany do jego wysłuchania. W przypadku
uprawdopodobnienia podstaw do odwołania syndyka sąd może do czasu wydania postanowienia w
przedmiocie odwołania zawiesić syndyka w wykonywaniu jego czynności, ustanawiając
tymczasowego syndyka, do którego przepisy o syndyku stosuje się odpowiednio.
3. Sąd zmienia syndyka na jego wniosek albo na podstawie uchwały rady wierzycieli podjętej w
trybie określonym w art. 207a.
4. W przypadku śmierci syndyka albo utraty przez niego pełnej zdolności do czynności prawnych
albo jeżeli w składzie organów spółki będącej syndykiem zachodzą braki uniemożliwiające jej
działanie, sąd stwierdza wygaśnięcie funkcji syndyka. W postanowieniu sąd wskazuje datę śmierci
syndyka.
5. Sąd zmienia syndyka w przypadku cofnięcia albo zawieszenia syndykowi praw wynikających z
licencji doradcy restrukturyzacyjnego, a jeżeli syndykiem jest spółka - w przypadku cofnięcia albo
zawieszenia praw wynikających z licencji doradcy restrukturyzacyjnego wspólnikom ponoszącym
za zobowiązania spółki odpowiedzialność bez ograniczenia całym swoim majątkiem albo
członkom zarządu reprezentującym taką spółkę.
6. Odpis prawomocnego postanowienia o odwołaniu syndyka lub stwierdzeniu wygaśnięcia
funkcji syndyka doręcza się Ministrowi Sprawiedliwości.
7. Postanowienie o powołaniu syndyka albo organu, do którego przepisy o syndyku stosuje się
odpowiednio, a także prawomocne postanowienie o zmianie, odwołaniu, zawieszeniu albo
stwierdzeniu wygaśnięcia funkcji syndyka albo organu, do którego przepisy o syndyku stosuje się
odpowiednio, obwieszcza się.
Art. 171. [Odwołanie, zmiana zastępcy syndyka]
1. W przedmiocie odwołania lub zmiany zastępcy syndyka orzeka sędzia-komisarz. Sędziakomisarz odwołuje zastępcę syndyka również wówczas, jeżeli jego dalszy udział w postępowaniu
nie jest potrzebny.
2. (uchylony).
3. Na postanowienie, o którym mowa w ust. 1 w zdaniu drugim, zażalenie nie przysługuje.
Art. 172. [Zażalenie na postanowienie sądu]
1. Na postanowienie w przedmiocie odwołania syndyka oraz na postanowienie sędziegokomisarza w przedmiocie upomnienia lub nałożenia grzywny na syndyka przysługuje zażalenie.
Zażalenie przysługuje również syndykowi. Przepisu art. 222 ust. 1 zdanie drugie nie stosuje się.
2. Sąd wyznacza syndyka po uprawomocnieniu się postanowienia o odwołaniu, o którym mowa w
ust. 1. Do czasu wyznaczenia syndyka sąd wyznacza syndyka tymczasowego, do którego przepisy
o syndyku stosuje się odpowiednio.
Art. 173. [Objęcie majątku]
 Syndyk niezwłocznie obejmuje majątek upadłego, zarządza nim, zabezpiecza go przed
zniszczeniem, uszkodzeniem lub zabraniem go przez osoby postronne oraz przystępuje do jego
likwidacji.
Art. 174. [Przeszkody przy objęciu majątku]
1. Jeżeli syndyk napotyka przeszkody ze strony upadłego przy obejmowaniu majątku upadłego,
wprowadzenia syndyka w posiadanie majątku upadłego dokonuje komornik sądowy. Podstawę
wprowadzenia stanowi postanowienie sądu o ogłoszeniu upadłości lub postanowienie o powołaniu
syndyka bez potrzeby nadawania mu klauzuli wykonalności.
2. Koszty wprowadzenia pokrywa tymczasowo Skarb Państwa. Koszty te stanowią koszt
postępowania upadłościowego, a jeżeli upadły nie jest osobą fizyczną, koszty te obciążają osoby
uprawnione do reprezentowania upadłego, które przeszkadzały w objęciu majątku. W przypadku
niemożności ściągnięcia kosztów od osób zobowiązanych do ich zwrotu podlegają one
zaspokojeniu z masy upadłości. Jeżeli działania utrudniające objęcie majątku przez syndyka
podejmowało kilka osób uprawnionych do reprezentowania upadłego, koszty wprowadzenia
obciążają te osoby solidarnie.
3. O zwrocie kosztów, o których mowa w ust. 2, orzeka sędzia-komisarz. Na postanowienie
sędziego-komisarza przysługuje zażalenie osobom zobowiązanym do zwrotu kosztów.
4. Koszty, o których mowa w ust. 2, ściąga się od osób zobowiązanych do ich zwrotu w trybie
egzekucji opłat sądowych.
Art. 175. [Ujawnienie postanowienia o ogłoszeniu upadłości w księdze wieczystej i
rejestrach]
 Syndyk podejmuje niezbędne czynności celem ujawnienia postanowienia o ogłoszeniu upadłości
w księdze wieczystej oraz w innych księgach i rejestrach, do których wpisany jest majątek
upadłego.
Art. 176. [Zawiadomienie o ogłoszeniu upadłości]
1. Syndyk niezwłocznie zawiadamia o upadłości tych wierzycieli, których adresy są znane na
podstawie ksiąg upadłego, a także komorników prowadzących postępowania egzekucyjne
przeciwko upadłemu oraz małżonka upadłego. Do zawiadomienia syndyk załącza pouczenie o
treści art. 220 ust. 2, 5 i 6.
1a. W zawiadomieniu skierowanym do wierzycieli syndyk poucza ich o treści art. 54a, art.
216a-216ab, art. 235-237 i art. 239a-241, wskazuje sąd, do którego można zaskarżyć
postanowienie o ogłoszeniu upadłości zgodnie z art. 54a ust. 1, imię i nazwisko albo nazwę
syndyka, adres, na który należy dokonać zgłoszenia wierzytelności, o której mowa w art. 216aa
ust. 1, termin, w którym należy dokonać tego zgłoszenia, albo sposób obliczenia tego terminu oraz
podaje numer rachunku bankowego, na który należy wpłacić zryczałtowane koszty, o których
mowa w art. 235 ust. 1.
1b. W zawiadomieniu skierowanym do małżonka upadłego syndyk poucza go o treści art.
124-126.
2. Syndyk zawiadamia placówki pocztowe w rozumieniu ustawy z dnia 23 listopada 2012 r. -
Prawo pocztowe (Dz. U. z 2023 r. poz. 1640 oraz z 2024 r. poz. 467, 1222 i 1717) o ogłoszeniu
upadłości. Placówki te doręczają syndykowi adresowane do upadłego przesyłki pocztowe. Syndyk,
w terminie siedmiu dni od dnia otrzymania przesyłki, zawiadamia upadłego o otrzymaniu
przesyłek pocztowych, które nie dotyczą masy upadłości lub których zatrzymanie nie jest
potrzebne ze względu na zawarte w nich wiadomości, oraz umożliwia upadłemu odebranie tych
przesyłek. Doręczenie przesyłki pocztowej dla upadłego uważa się za dokonane z upływem
trzydziestu dni od dnia doręczenia przesyłki pocztowej syndykowi.
2a. Syndyk zawiadamia o ogłoszeniu upadłości ministra właściwego do spraw informatyzacji,
jeżeli upadły posiada adres do doręczeń elektronicznych, o którym mowa w art. 2 pkt 1 ustawy z
dnia 18 listopada 2020 r. o doręczeniach elektronicznych (Dz. U. z 2024 r. poz. 1045 i 1841).
Operator wyznaczony oraz kwalifikowani dostawcy usług zaufania zapewniają, że korespondencja
kierowana do upadłego na ten adres przesyłana jest także na adres do doręczeń elektronicznych
syndyka.
3. Syndyk zawiadamia o upadłości banki i instytucje, z którymi upadły zawarł umowę o
udostępnienie skrytki sejfowej albo złożył pieniądze lub inne przedmioty.
4. Syndyk wzywa przedsiębiorstwa przewozowe, przedsiębiorstwa spedycyjne i domy składowe,
w których znajdują się lub mogą znajdować się towary należące do upadłego lub przesyłki do
niego adresowane, o przekazanie syndykowi przesyłek lub towarów oraz aby nie wykonywały
poleceń kierowanych do nich przez upadłego.
Art. 177. [Ochrona roszczeń pracowniczych]
1. Syndyk niezwłocznie wykonuje obowiązki przewidziane przepisami o ochronie roszczeń
pracowniczych w razie niewypłacalności pracodawcy.
2. Przekazane z Funduszu Gwarantowanych Świadczeń Pracowniczych środki nie wchodzą do
masy upadłości ani nie mogą służyć zaspokojeniu innych wierzycieli niż uprawnieni do ich
odbioru.
Art. 178. [Prawo żądania informacji; wniosek o poszukiwanie majątku upadłego]
1. Syndyk może żądać od organów administracji rządowej i samorządu terytorialnego potrzebnych
informacji dotyczących majątku upadłego.
2. Syndyk składa wniosek o poszukiwanie majątku upadłego przez komornika z ograniczeniem do
poszukiwania w bazach danych, do których komornik ma dostęp. Przepisów art. 801 i art. 8011
Kodeksu postępowania cywilnego nie stosuje się.
3. Do pism kierowanych do syndyka przez wierzycieli, o których mowa w art. 216aa ust. 1, oraz
pism procesowych i dokumentów, o których mowa w art. 216ab, stosuje się odpowiednio przepisy 
art. 165 § 1-3 Kodeksu postępowania cywilnego.
4. Do doręczeń dokonywanych przez syndyka do wierzycieli, o których mowa w art. 216aa ust. 1,
stosuje się odpowiednio przepisy art. 131-139 i art. 140-142 Kodeksu postępowania cywilnego.
5. Po obwieszczeniu postanowienia o ogłoszeniu upadłości banki, w których upadły ma rachunki
bankowe, sejfy lub skrytki, oraz spółdzielcze kasy oszczędnościowo-kredytowe, które prowadzą
rachunki upadłego, są obowiązane zawiadomić o tym syndyka.
Art. 179. [Należyta staranność syndyka]
 Syndyk jest obowiązany podejmować działania z należytą starannością, w sposób umożliwiający
optymalne wykorzystanie majątku upadłego w celu zaspokojenia wierzycieli w jak najwyższym
stopniu, w szczególności przez minimalizację kosztów postępowania.
Art. 180.
 (uchylony).
Art. 181.
 (uchylony).
Art. 182.
 (uchylony).
Art. 183.
 (uchylony).
Art. 184.
 (uchylony).
DZIAŁ III
Uczestnicy postępowania
Rozdział 1
Upadły
Art. 185. [Upadły]
1. Upadłym jest ten, wobec kogo wydano postanowienie o ogłoszeniu upadłości.
2. Ogłoszenie upadłości nie ma wpływu na zdolność prawną oraz zdolność do czynności
prawnych upadłego.
3. Przekształcenia osób prawnych oraz innych jednostek organizacyjnych nieposiadających
osobowości prawnej, którym odrębna ustawa przyznaje zdolność prawną, po ogłoszeniu
upadłości dopuszczalne są tylko według przepisów niniejszej ustawy.
4. Koszty związane z funkcjonowaniem organów upadłego oraz realizacją jego uprawnień
organizacyjnych ustala każdorazowo sędzia-komisarz. Koszty te wchodzą w skład kosztów
postępowania upadłościowego. Na postanowienie sędziego-komisarza przysługuje zażalenie.
Art. 186. [Wykonywanie uprawnień upadłego]
 Po ogłoszeniu upadłości wszelkie uprawnienia upadłego związane z uczestnictwem w spółkach
lub spółdzielniach wykonuje syndyk.
Art. 187. [Kurator upadłego]
1. Jeżeli upadły nie ma zdolności procesowej i nie działa za niego przedstawiciel ustawowy, a
także gdy w składzie organów upadłego będącego osobą prawną lub jednostką organizacyjną
nieposiadającą osobowości prawnej, której odrębna ustawa przyznaje zdolność prawną,
zachodzą braki uniemożliwiające ich działanie, sędzia-komisarz ustanawia dla niego kuratora,
który działa za upadłego w postępowaniu upadłościowym. Jeżeli dla upadłego ustanowiono
kuratora na podstawie art. 42 § 1 ustawy z dnia 23 kwietnia 1964 r. - Kodeks cywilny, tego
kuratora powołuje się na kuratora, o którym mowa w niniejszym przepisie.
2. Ustanowienie kuratora na podstawie przepisu ust. 1 nie stanowi przeszkody do usunięcia,
według zasad ogólnych, braku zdolności procesowej albo braków w składzie organów
uniemożliwiających ich działanie. Z chwilą ich uzupełnienia ustanowienie kuratora według
przepisów niniejszego rozdziału traci moc.
3. Wobec kuratora nie stosuje się środków przymusu. Kurator ponosi odpowiedzialność za
szkodę tak jak syndyk.
4. Wynagrodzenie kuratora ustanowionego na podstawie ust. 1 ustala sędzia-komisarz w
wysokości stosownej do nakładu pracy kuratora, stosując odpowiednio przepisy wykonawcze
wydane na podstawie art. 9 pkt 3 ustawy z dnia 28 lipca 2005 r. o kosztach sądowych w
sprawach cywilnych. Wynagrodzenie kuratora obowiązanego do rozliczenia podatku od
towarów i usług podwyższa się o kwotę podatku od towarów i usług. Na postanowienie w
przedmiocie wynagrodzenia oraz zwrotu wydatków przysługuje zażalenie. Zażalenie przysługuje
również kuratorowi.
Art. 188. [Śmierć upadłego]
1. W przypadku śmierci upadłego jego spadkobierca ma prawo brać udział w postępowaniu
upadłościowym. Jeżeli spadkobierca nie jest znany albo nie wstąpił do postępowania, sędziakomisarz na wniosek syndyka albo z urzędu ustanowi kuratora, do którego przepis art. 187
stosuje się.
2. Ustanowienie kuratora na podstawie ust. 1 traci moc po wstąpieniu do postępowania
spadkobiercy upadłego, który wykazał swoje prawa prawomocnym postanowieniem o
stwierdzeniu nabycia spadku. Przepisy o prawach i obowiązkach upadłego stosuje się
odpowiednio do spadkobiercy.
3. Przepis ust. 2 stosuje się odpowiednio, gdy ustanowiono kuratora spadku.
Rozdział 2
Wierzyciele
Oddział 1
Przepisy ogólne
Art. 189. [Wierzyciel]
 Wierzycielem w rozumieniu ustawy jest każdy uprawniony do zaspokojenia z masy
upadłości, choćby wierzytelność nie wymagała zgłoszenia.
Art. 190. [Ustanowienie kuratora wierzyciela]
1. Dla wierzyciela niemającego zdolności sądowej lub procesowej, jak również dla
wierzyciela będącego osobą prawną albo inną jednostką organizacyjną nieposiadającą
osobowości prawnej, której odrębna ustawa przyznaje zdolność prawną, która posiada braki w
składzie jej organów uniemożliwiające jej działanie, sędzia-komisarz może ustanowić kuratora
do działania w postępowaniu upadłościowym, jeżeli przyczyni się to do usprawnienia
postępowania.
2. Ustanowienie kuratora zgodnie z przepisem ust. 1 nie stanowi przeszkody do usunięcia,
według przepisów ogólnych, braku zdolności sądowej lub procesowej albo braków w składzie
organów uniemożliwiających ich działanie. Z chwilą uzupełnienia tych braków ustanowienie
kuratora na podstawie ust. 1 traci moc.
3. Koszty działania kuratora obciążają wierzyciela, dla którego kurator został ustanowiony, i
podlegają zaspokojeniu z sum wypłaconych wierzycielowi w postępowaniu upadłościowym.
W razie zawarcia układu oraz jeżeli wypłacona wierzycielowi w postępowaniu
upadłościowym suma nie wystarcza na zaspokojenie kosztów ustanowienia kuratora, sędziakomisarz wydaje postanowienie zobowiązujące wierzyciela do ich poniesienia. Koszty te
ściąga się według przepisów o egzekucji opłat sądowych. Na postanowienie sędziegokomisarza przysługuje zażalenie.
Oddział 2
Zgromadzenie wierzycieli
Art. 191. [Zwołanie zgromadzenia wierzycieli]
 Sędzia-komisarz zwołuje zgromadzenie wierzycieli:
1) jeżeli według przepisów ustawy wymagane jest podjęcie uchwały zgromadzenia;
2) na wniosek przynajmniej dwóch wierzycieli mających łącznie nie mniej niż trzecią
część ogólnej sumy uznanych wierzytelności;
3) w innych przypadkach, gdy uzna to za potrzebne.
Art. 192. [Sposób zwołania zgromadzenia wierzycieli]
1. Sędzia-komisarz zwołuje zgromadzenie wierzycieli przez obwieszczenie, w którym
wskazuje termin, miejsce i przedmiot obrad oraz sposób głosowania.
2. Obwieszczenia dokonuje się przynajmniej na dwa tygodnie przed terminem zgromadzenia
wierzycieli.
3. W przypadku odroczenia zgromadzenia wierzycieli, sędzia-komisarz podaje obecnym do
wiadomości nowy termin i miejsce zgromadzenia; w takim przypadku nie dokonuje się
ponownego obwieszczenia. Oddany poprzednio głos wierzyciela, który nie stawił się na
odroczonym zgromadzeniu wierzycieli, zachowuje moc i jest uwzględniany przy obliczaniu
wyników głosowania, jeżeli na tym zgromadzeniu poddane pod głosowanie są te same
uchwały lub uchwały korzystniejsze dla wierzycieli.
Art. 193. [Organizacja zgromadzenia wierzycieli]
1. Zgromadzeniu wierzycieli przewodniczy sędzia-komisarz.
2. Z przebiegu zgromadzenia wierzycieli sporządza się protokół.
Art. 194. [Obowiązek stawiennictwa na zgromadzeniu wierzycieli]
 Syndyk, członkowie rady wierzycieli i upadły wezwany do udzielenia wyjaśnień obowiązani
są stawić się na zgromadzeniu wierzycieli. Ich niestawiennictwo jednak, choćby
usprawiedliwione, nie stanowi przeszkody do odbycia zgromadzenia wierzycieli.
Art. 195. [Prawo uczestnictwa w zgromadzeniu wierzycieli]
1. Jeżeli ustawa nie stanowi inaczej, w zgromadzeniu wierzycieli mają prawo uczestniczyć z
prawem głosu wierzyciele, których wierzytelności zostały uznane. Wierzyciele głosują z sumą
wierzytelności umieszczoną na liście wierzytelności.
2. Sędzia-komisarz na wniosek wierzyciela i po wysłuchaniu upadłego może dopuścić do
udziału w zgromadzeniu wierzyciela, którego wierzytelność uzależniona jest od warunku
zawieszającego lub jest uprawdopodobniona; stosownie do okoliczności sędzia-komisarz
oznacza sumę, według której oblicza się głos tego wierzyciela.
Art. 196. [Wspólny pełnomocnik; zarządca]
1. Wierzyciele, którzy mają wierzytelność solidarną lub niepodzielną, głosują przez
wspólnego pełnomocnika, któremu pełnomocnictwo powinno być udzielone na piśmie, z
podpisem notarialnie poświadczonym. Pełnomocnictwo udzielone adwokatowi lub radcy
prawnemu nie wymaga notarialnego poświadczenia. Pełnomocnikiem może być także jeden z
wierzycieli. O ustanowieniu pełnomocnika wierzyciele ci obowiązani są powiadomić
sędziego-komisarza na piśmie przed zgromadzeniem wierzycieli lub ustnie do protokołu na
zgromadzeniu.
2. Jeżeli wierzyciele nie dokonają wyboru pełnomocnika zgodnie z ust. 1, w imieniu
wierzycieli głosuje zarządca ustanowiony według przepisów ustawy z dnia 23 kwietnia 1964 r.
- Kodeks cywilny o zarządzie związanym ze współwłasnością.
3. Niedokonanie przez wierzycieli, o których mowa w ust. 1 i 2, wyboru pełnomocnika lub
zarządcy nie stanowi przeszkody do wyznaczenia terminu zgromadzenia wierzycieli.
Art. 197. [Wyłączenie prawa głosu]
1. Wierzyciel nie ma prawa głosu na podstawie wierzytelności, którą nabył w drodze przelewu
lub indosu po ogłoszeniu upadłości, chyba że przejście wierzytelności nastąpiło wskutek
spłacenia przez niego długu, za który odpowiadał osobiście albo określonymi przedmiotami
majątkowymi, ze stosunku prawnego powstałego przed ogłoszeniem upadłości.
2. (uchylony).
3. (uchylony).
4. (uchylony).
Art. 198. [Głosowanie]
1. Głosowanie na zgromadzeniu wierzycieli przeprowadza się ustnie lub pisemnie, a opis
przebiegu i wynik głosowania zamieszcza się w protokole. W protokole podaje się imię i
nazwisko głosującego, czy głosuje za, czy przeciw uchwale, oraz sumę wierzytelności, z jaką
głosuje. Jeżeli oddano głos w cudzym imieniu, wskazuje się reprezentowanego oraz imię i
nazwisko głosującego. Wierzyciela, który wstrzymał się od głosu, uważa się za
nieuczestniczącego w głosowaniu.
2. Uczestnik postępowania może głosować na zgromadzeniu wierzycieli także przez
pełnomocnika.
Art. 199. [Uchwały zgromadzenia wierzycieli]
1. Jeżeli ustawa nie stanowi inaczej, uchwały zgromadzenia wierzycieli zapadają bez względu
na liczbę obecnych, większością głosów wierzycieli mających przynajmniej piątą część
ogólnej sumy wierzytelności przypadających wierzycielom uprawnionym do uczestniczenia w
tym zgromadzeniu.
2. W sprawach o wyłączenie mienia z masy upadłości uchwały zapadają większością głosów
wierzycieli mających przynajmniej dwie trzecie ogólnej sumy uznanych wierzytelności.
Art. 200. [Uchylenie uchwały zgromadzenia wierzycieli]
 Sędzia-komisarz może uchylić uchwałę zgromadzenia wierzycieli, jeżeli jest sprzeczna z
prawem lub narusza dobre obyczaje albo rażąco narusza interes wierzyciela, który głosował
przeciw uchwale. Na postanowienie sędziego-komisarza przysługuje zażalenie.
Oddział 3
Rada wierzycieli
Art. 201. [Rada wierzycieli]
1. Radę wierzycieli ustanawia oraz powołuje i odwołuje jej członków sędzia-komisarz z
urzędu, o ile uzna to za potrzebne, albo na wniosek.
2. Sędzia-komisarz niezwłocznie, nie później niż w terminie tygodnia, ustanawia radę
wierzycieli na wniosek upadłego, co najmniej trzech wierzycieli lub wierzyciela lub
wierzycieli mających łącznie co najmniej piątą część sumy wierzytelności, z wyłączeniem
wierzycieli określonych w art. 116 ustawy z dnia 15 maja 2015 r. - Prawo restrukturyzacyjne
(Dz. U. z 2024 r. poz. 1428) oraz wierzycieli, którzy nabyli wierzytelność w drodze przelewu
lub indosu po ogłoszeniu upadłości, chyba że przejście wierzytelności nastąpiło wskutek
spłacenia przez wierzyciela długu, za który odpowiadał osobiście albo określonymi
przedmiotami majątkowymi, ze stosunku prawnego powstałego przed ogłoszeniem upadłości.
3. Do czasu zatwierdzenia listy wierzytelności uprawnienia wierzycieli w sprawach
dotyczących rady wierzycieli ustala się na podstawie:
1) spisu wierzycieli załączonego przez dłużnika do wniosku o ogłoszenie upadłości;
2) spisu wierzytelności bezspornych przedstawionego na żądanie sędziego-komisarza
przez syndyka, sporządzonego w oparciu o księgi rachunkowe i inne dokumenty upadłego;
3) przedłożonych przez wierzycieli tytułów egzekucyjnych;
4) spisu wierzytelności sporządzonego w postępowaniu restrukturyzacyjnym.
Art. 202. [Skład rady wierzycieli]
1. Rada wierzycieli składa się z pięciu członków oraz dwóch zastępców powoływanych
spośród wierzycieli dłużnika będących uczestnikami postępowania. Rada wierzycieli może
składać się z trzech członków, jeżeli liczba wierzycieli dłużnika będących uczestnikami
postępowania jest mniejsza niż siedem. Sędzia-komisarz może odwołać członków rady
wierzycieli, którzy nie pełnią należycie obowiązków, i powołać innych. Na postanowienie
przysługuje zażalenie. Odwołany prawomocnie członek rady wierzycieli nie może być
ponownie powołany.
1a. Sędzia-komisarz odwołuje członka rady wierzycieli na jego wniosek.
2. (uchylony).
3. Wierzyciel może nie przyjąć obowiązków członka rady lub jego zastępcy.
4. Do zastępcy członka rady wierzycieli przepisy dotyczące członka rady wierzycieli stosuje
się odpowiednio. Zastępca członka rady wierzycieli może uczestniczyć w posiedzeniach rady
wierzycieli. Głosuje on nad uchwałą w przypadku nieobecności któregokolwiek z członków
rady wierzycieli. Zamiast nieobecnego członka rady wierzycieli w pierwszej kolejności
głosuje zastępca wymieniony na pierwszym miejscu w sentencji postanowienia sędziegokomisarza o powołaniu, jeżeli jest obecny na posiedzeniu.
Art. 202a. [Wniosek o powołanie członka rady wierzycieli]
1. Na wniosek wierzyciela lub wierzycieli mających co najmniej piątą część sumy
wierzytelności przysługujących wierzycielom będącym uczestnikami postępowania, z
wyłączeniem wierzycieli określonych w art. 116 ustawy z dnia 15 maja 2015 r. - Prawo
restrukturyzacyjne oraz wierzycieli, którzy nabyli wierzytelność w drodze przelewu lub indosu
po ogłoszeniu upadłości, chyba że przejście wierzytelności nastąpiło wskutek spłacenia przez
wierzyciela długu, za który odpowiadał osobiście albo określonymi przedmiotami
majątkowymi, ze stosunku prawnego powstałego przed ogłoszeniem upadłości, sędziakomisarz powołuje na członka rady wierzycieli wierzyciela wskazanego przez wnioskodawcę,
chyba że zachodzi uzasadnione przypuszczenie, że wskazany wierzyciel nie będzie należycie
pełnił obowiązków członka rady wierzycieli. Na postanowienie oddalające wniosek zażalenie
przysługuje wyłącznie wnioskodawcy.
2. W przypadku gdy wierzyciel lub wierzyciele wnioskujący o powołanie członka rady
wierzycieli posiadają co najmniej dwie piąte sumy wierzytelności przysługujących
wierzycielom będącym uczestnikami postępowania, z wyłączeniem wierzycieli określonych w
art. 116 ustawy z dnia 15 maja 2015 r. - Prawo restrukturyzacyjne oraz wierzycieli, którzy
nabyli wierzytelność w drodze przelewu lub indosu po ogłoszeniu upadłości, chyba że
przejście wierzytelności nastąpiło wskutek spłacenia przez wierzyciela długu, za który
odpowiadał osobiście albo określonymi przedmiotami majątkowymi, ze stosunku prawnego
powstałego przed ogłoszeniem upadłości, mogą oni wskazać po jednym kandydacie na
członka rady wierzycieli na każdą piątą część posiadanych wierzytelności.
3. Wierzyciel lub wierzyciele, których wniosek wskazany w ust. 1 lub 2 został uwzględniony,
nie mogą złożyć wniosku o powołanie kolejnych członków rady wierzycieli, chyba że członek
powołany poprzednio na ich wniosek został odwołany.
Art. 203. [Wniosek o zmianę składu rady wierzycieli]
1. Na wniosek wierzyciela lub wierzycieli mających co najmniej piątą część sumy
wierzytelności przysługujących wierzycielom będącym uczestnikami postępowania, z
wyłączeniem wierzycieli określonych w art. 116 ustawy z dnia 15 maja 2015 r. - Prawo
restrukturyzacyjne oraz wierzycieli, którzy nabyli wierzytelność w drodze przelewu lub indosu
po ogłoszeniu upadłości, chyba że przejście wierzytelności nastąpiło wskutek spłacenia przez
wierzyciela długu, za który odpowiadał osobiście albo określonymi przedmiotami
majątkowymi, ze stosunku prawnego powstałego przed ogłoszeniem upadłości, sędziakomisarz zmienia skład rady wierzycieli, powołując na członka rady wierzycieli wierzyciela
wskazanego przez wnioskodawcę, chyba że zachodzi uzasadnione przypuszczenie, że
wskazany wierzyciel nie będzie należycie pełnił obowiązków członka rady wierzycieli. Na
postanowienie oddalające wniosek zażalenie przysługuje wyłącznie wnioskodawcy.
2. Przepisy art. 202a ust. 2 i 3 stosuje się odpowiednio.
3. Sędzia-komisarz, zmieniając skład rady wierzycieli, nie może odwołać członka rady
wierzycieli powołanego na podstawie ust. 1 lub art. 202a, chyba że żądają tego wierzyciele, na
których wniosek członek został powołany.
Art. 204. [Członkowie rady wierzycieli]
1. Członkowie rady wierzycieli pełnią swoje obowiązki osobiście albo przez pełnomocników.
2. Pełnomocnictwo składa się przewodniczącemu rady, który składa je do akt postępowania
wraz z protokołem z posiedzenia rady wierzycieli.
Art. 205. [Prawa i obowiązki rady wierzycieli]
1. Rada wierzycieli udziela pomocy syndykowi, kontroluje jego czynności, bada stan
funduszów masy upadłości, udziela zezwolenia na czynności, które mogą być dokonane tylko
za zezwoleniem rady wierzycieli, oraz wyraża opinię w innych sprawach, jeżeli tego zażąda
sędzia-komisarz lub syndyk. Przy wykonywaniu obowiązków rada wierzycieli kieruje się
interesem ogółu wierzycieli.
2. Rada wierzycieli lub jej członkowie mogą przedstawiać sędziemu-komisarzowi swoje
uwagi o działalności syndyka.
3. Rada wierzycieli może żądać od upadłego oraz syndyka wyjaśnień oraz badać księgi i
dokumenty dotyczące upadłości w zakresie, w jakim nie narusza to tajemnicy
przedsiębiorstwa. Sędzia-komisarz rozstrzyga wątpliwości co do zakresu uprawnienia
członków rady do badania ksiąg i dokumentów upadłego.
Art. 206. [Zgoda rady wierzycieli]
1. Zezwolenia rady wierzycieli pod rygorem nieważności wymagają następujące czynności:
1) dalsze prowadzenie przedsiębiorstwa przez syndyka, jeżeli ma trwać dłużej niż trzy
miesiące od dnia ogłoszenia upadłości;
2) odstąpienie od sprzedaży przedsiębiorstwa jako całości;
3) sprzedaż z wolnej ręki mienia wchodzącego w skład masy upadłości;
4) zaciąganie pożyczek lub kredytów oraz obciążenie majątku upadłego ograniczonymi
prawami rzeczowymi;
5) (uchylony);
6) uznanie, zrzeczenie się i zawarcie ugody co do roszczeń spornych oraz poddanie sporu
rozstrzygnięciu sądu polubownego.
1
1
. (uchylony).
2. Jeżeli czynność, o której mowa w ust. 1 i 11
, musi być dokonana niezwłocznie i dotyczy
wartości nieprzewyższającej dziesięciu tysięcy złotych, syndyk, nadzorca sądowy albo
zarządca może ją wykonać bez zezwolenia rady.
3. Zezwolenie rady wierzycieli na sprzedaż ruchomości nie jest wymagane, jeżeli wskazana w
spisie inwentarza wartość oszacowania wszystkich ruchomości wchodzących w skład masy
upadłości nie przekracza równowartości 50 000 zł.
4. Do zezwolenia na sprzedaż wierzytelności oraz innych praw, jeżeli wskazana w spisie
należności wartość nominalna wszystkich wierzytelności oraz innych praw wchodzących w
skład masy upadłości nie przekracza równowartości 50 000 zł, przepis ust. 3 stosuje się
odpowiednio.
5. Wpis obciążenia majątku upadłego ograniczonym prawem rzeczowym w księdze
wieczystej lub rejestrze dokonany bez zezwolenia wymaganego zgodnie z ust. 1 podlega
wykreśleniu z urzędu. Podstawą wykreślenia jest prawomocne postanowienie sędziegokomisarza stwierdzające niedopuszczalność wpisu. Na postanowienie sędziego-komisarza
przysługuje zażalenie.
Art. 207. [Uchwały rady wierzycieli]
1. Rada wierzycieli wykonuje czynności przez podejmowanie uchwał na posiedzeniach, chyba
że regulamin stanowi inaczej. Posiedzenia rady wierzycieli mogą odbywać się przy użyciu
środków bezpośredniego porozumiewania się na odległość.
1a. Jeżeli uchwała nie jest podejmowana na posiedzeniu, do jej podjęcia konieczne jest
oddanie głosów przez wszystkich członków rady wierzycieli. W takim przypadku głosu nie
może oddać zastępca członka rady wierzycieli.
1b. Uchwały rady wierzycieli podejmuje się większością głosów, jeżeli ustawa nie stanowi
inaczej, w terminie dwóch tygodni od dnia złożenia wniosku do rady.
2. Rada wierzycieli może kontrolować czynności syndyka oraz badać stan funduszów masy
upadłości przez członka lub członków wskazanych w uchwale.
3. Uchwałę rady wierzycieli o zbadaniu ksiąg i dokumentów przedsiębiorstwa upadłego
wykonują wskazani w uchwale członkowie rady wierzycieli lub, jeżeli są wymagane
wiadomości specjalne, inne osoby. Koszty badania nie stanowią kosztów postępowania i nie
obciążają masy upadłości.
4. Z kontroli działalności upadłego albo syndyka oraz badania ksiąg i dokumentów rada
wierzycieli składa sprawozdanie sędziemu-komisarzowi. Z innych czynności rada wierzycieli
składa sprawozdanie na żądanie sędziego-komisarza.
Art. 207a. [Zmiana syndyka na wniosek rady wierzycieli]
1. Na skutek uchwały rady wierzycieli podjętej w pełnym składzie, za którą głosowało co
najmniej czterech członków, albo na skutek uchwały rady wierzycieli podjętej zgodnie z
wnioskiem upadłego sąd zmienia syndyka i powołuje do pełnienia tej funkcji osobę
spełniającą wymogi, o których mowa w art. 157 ust. 1 lub 2, wskazaną przez radę wierzycieli,
chyba że byłoby to niezgodne z prawem, rażąco naruszałoby interes wierzycieli lub zachodzi
uzasadnione przypuszczenie, że wskazana osoba nie będzie należycie pełniła obowiązków. Na
postanowienie sądu odmawiające powołania osoby wskazanej przez radę zażalenie
przysługuje wyłącznie członkom rady wierzycieli oraz upadłemu.
2. Jeżeli rada wierzycieli składa się z trzech członków, uchwałę, o której mowa w ust. 1,
podejmuje się jednomyślnie.
Art. 208. [Zwoływanie posiedzeń rady wierzycieli]
1. Pierwsze posiedzenie rady zwołuje syndyk niezwłocznie po powołaniu rady wierzycieli.
Rada wierzycieli na pierwszym posiedzeniu przyjmuje regulamin, który określa w
szczególności tryb posiedzeń, sposób zbierania głosów i zasady współpracy rady z syndykiem,
w tym sposób składania wniosków do rady. Rada wierzycieli na pierwszym posiedzeniu
wybiera spośród swoich członków przewodniczącego rady. Posiedzenie rady zwołuje
przewodniczący rady, zawiadamiając członków i zastępców o terminie, miejscu i przedmiocie
posiedzenia. Regulamin może określać sposób zawiadamiania członków rady. Posiedzeniu
rady wierzycieli przewodniczy przewodniczący rady, chyba że regulamin stanowi inaczej.
2. Posiedzenie rady wierzycieli może zwołać również sędzia-komisarz, który przewodniczy
posiedzeniu.
Art. 209. [Protokół z posiedzenia rady wierzycieli]
1. Z posiedzenia rady wierzycieli sporządza się protokół. Protokół podpisują obecni, a
odmowę złożenia podpisu zaznacza się w protokole. Jeżeli posiedzenie odbywa się przy
użyciu środków bezpośredniego porozumiewania się na odległość, protokół podpisuje
wyłącznie przewodniczący rady, ze wskazaniem przyczyny braku pozostałych podpisów,
chyba że co innego wynika z regulaminu.
2. Przewodniczący rady niezwłocznie po posiedzeniu przekazuje odpis protokołu sędziemukomisarzowi, a także syndykowi, jeżeli nie był obecny na posiedzeniu. Do odpisu protokołu
załącza się odpisy uchwał podjętych na posiedzeniu.
3. Po podjęciu uchwały bez zwoływania posiedzenia rady wierzycieli przewodniczący rady
niezwłocznie przekazuje odpis uchwały sędziemu-komisarzowi.
4. Przepisów ust. 1-3 nie stosuje się w przypadku posiedzenia rady wierzycieli, o którym
mowa w art. 208 ust. 2.
Art. 210. [Uchylenie uchwały rady wierzycieli]
1. (uchylony).
2. W terminie tygodnia uczestnik postępowania oraz syndyk mogą wnieść zarzuty przeciwko
uchwale rady wierzycieli. Zarzuty wniesione po upływie terminu lub nieodpowiadające
wymaganiom formalnym pisma procesowego pozostawia się bez rozpoznania. Przepisu art.
130 § 1 Kodeksu postępowania cywilnego nie stosuje się.
3. Sędzia-komisarz rozpoznaje zarzuty w terminie tygodnia od dnia przedłożenia mu
zarzutów.
4. Sędzia-komisarz w wyniku rozpoznania zarzutów lub z urzędu w terminie dwóch tygodni
od dnia przekazania mu uchwały rady wierzycieli może uchylić tę uchwałę, jeżeli jest ona
sprzeczna z prawem lub narusza interes wierzycieli. Na postanowienie sędziego-komisarza
zażalenie przysługuje wyłącznie skarżącemu, upadłemu oraz członkom rady wierzycieli.
5. Wykonanie uchwały rady wierzycieli nie może nastąpić wcześniej niż po upływie dwóch
tygodni od dnia jej przekazania sędziemu-komisarzowi. Sędzia-komisarz może wstrzymać
wykonanie uchwały rady wierzycieli do czasu uprawomocnienia się postanowienia w
przedmiocie rozpoznania zarzutów lub postanowienia o uchyleniu uchwały rady wierzycieli.
Art. 211. [Prawo zwrotu wydatków]
1. Członkowi rady wierzycieli przysługuje prawo do zwrotu koniecznych wydatków
związanych z jego udziałem w posiedzeniu rady wierzycieli. Za udział w posiedzeniu sędziakomisarz może przyznać członkowi rady stosowne wynagrodzenie, jeżeli uzasadnione to jest
rodzajem i stopniem zawiłości sprawy oraz zakresem wykonywanych prac. Wynagrodzenie to
nie może przekraczać 3% miesięcznego przeciętnego wynagrodzenia, o którym mowa w art.
162 ust. 2, za jeden dzień posiedzenia. Wynagrodzenie oraz zwrot wydatków wchodzi w skład
kosztów postępowania.
2. Postanowienie w sprawie wynagrodzenia i zwrotu wydatków wydaje sędzia-komisarz po
wysłuchaniu członka rady wierzycieli i syndyka.
Art. 212. [Odpowiedzialność członka rady wierzycieli]
1. Członek rady wierzycieli odpowiada za szkodę wynikłą z nienależytego pełnienia
obowiązków.
2. Za szkodę wyrządzoną nienależytym wykonaniem obowiązków przez pełnomocnika
działającego w radzie wierzyciel odpowiada jak za działanie własne.
Art. 213. [Sędzia-komisarz]
1. Jeżeli rada wierzycieli nie została ustanowiona, czynności zastrzeżone dla rady wierzycieli
podejmuje sędzia-komisarz.
2. Sędzia-komisarz wykonuje również czynności zastrzeżone dla rady wierzycieli, jeżeli rada
nie wykona ich w terminie wyznaczonym przez sędziego-komisarza lub w terminie
określonym w art. 308 ust. 2.
DZIAŁ IV
Przepisy ogólne dotyczące postępowania po ogłoszeniu upadłości
Art. 214. [Posiedzenia niejawne]
 Sąd orzeka na posiedzeniu niejawnym, jeżeli ustawa nie stanowi inaczej.
Art. 215. [Połączenie spraw do łącznego rozpoznania]
1. W razie ogłoszenia upadłości wszystkich wspólników spółki cywilnej sąd może połączyć do
łącznego rozpoznania sprawy upadłościowe prowadzone wobec wspólników tej spółki. Jeżeli
ogłoszono upadłość w różnych sądach, przepisy art. 149 ust. 2 i 3 stosuje się odpowiednio.
2. W postanowieniu o połączeniu spraw sąd wyznacza jednego sędziego-komisarza do wszystkich
połączonych spraw. Sąd może również wyznaczyć jednego syndyka do wszystkich połączonych
spraw, powołać jedną radę wierzycieli i wyznaczyć wspólne zgromadzenie wierzycieli.
3. Dla każdego z upadłych sporządza się osobne listy wierzytelności oraz plany podziału
funduszów masy upadłości, w których z urzędu uwzględnia się zaspokojenie wierzytelności, za
które upadli odpowiadają solidarnie.
4. Wynagrodzenie syndyka oraz koszty likwidacji pokrywa się z masy upadłości każdego z
upadłych w częściach określonych przez sąd przy odpowiednim uwzględnieniu zasad
przyznawania wynagrodzenia.
5. W przypadku ogłoszenia upadłości osobowej spółki handlowej oraz jej wspólników
ponoszących odpowiedzialność za zobowiązania spółki bez ograniczenia całym swoim majątkiem,
a także jeżeli sąd uzna za uzasadnione połączenie spraw upadłościowych prowadzonych wobec
innych upadłych, w szczególności wobec podmiotów powiązanych oraz małżonków, przepisy ust.
1-4 stosuje się odpowiednio.
Art. 216. [Stosowanie przepisów k.c. o pełnomocnictwie]
 Do pełnomocnictwa określonego w ustawie stosuje się przepisy Kodeksu cywilnego, jeżeli
ustawa nie stanowi inaczej.
Art. 216a. [Obowiązek składania pism procesowych i dokumentów w postaci elektronicznej]
1. W postępowaniu upadłościowym pisma procesowe oraz dokumenty, z wyłączeniem pism i
dokumentów, o których mowa w art. 216ab, wnosi się wyłącznie za pośrednictwem systemu
teleinformatycznego obsługującego postępowanie sądowe z wykorzystaniem udostępnianych w
tym systemie formularzy. Pisma oraz dokumenty niewniesione za pośrednictwem systemu
teleinformatycznego obsługującego postępowanie sądowe nie wywołują skutków prawnych, jakie
ustawa wiąże z wniesieniem pisma albo dokumentu do sądu, tymczasowego nadzorcy sądowego,
zarządcy przymusowego, syndyka albo organu, do którego przepisy o syndyku stosuje się
odpowiednio, o czym poucza się wnoszącego pismo albo dokument. Pouczenie nie jest wymagane,
jeżeli wnoszącym pismo albo dokument jest tymczasowy nadzorca sądowy, zarządca przymusowy,
syndyk albo organ, do którego przepisy o syndyku stosuje się odpowiednio.
1a. Pisma procesowe oraz dokumenty wniesione za pośrednictwem systemu teleinformatycznego
obsługującego postępowanie sądowe opatruje się kwalifikowanym podpisem elektronicznym,
podpisem zaufanym, podpisem osobistym albo uwierzytelnia się w sposób zapewniający
możliwość potwierdzenia pochodzenia i integralność weryfikowanych danych w postaci
elektronicznej, dostępny w systemie teleinformatycznym obsługującym postępowanie sądowe.
1b. Do pisma procesowego wnoszonego za pośrednictwem systemu teleinformatycznego
obsługującego postępowanie sądowe dołącza się załączniki w postaci elektronicznej.
1c. Jeżeli załączane dokumenty zostały sporządzone w postaci papierowej, do pisma dołącza się:
1) poświadczone elektronicznie odpisy dokumentów;
2) elektroniczne kopie dokumentów.
1d. Poza podmiotami określonymi w przepisach szczególnych elektronicznego poświadczenia
odpisu dokumentu może również dokonać występująca w sprawie w charakterze uczestnika lub
organu postępowania albo pełnomocnika osoba posiadająca licencję doradcy restrukturyzacyjnego.
Elektronicznego poświadczenia odpisu protokołu posiedzenia rady wierzycieli oraz odpisu
uchwały podjętej na posiedzeniu rady wierzycieli może również dokonać przewodniczący rady
wierzycieli.
1e. W przypadku, o którym mowa w ust. 1c pkt 2, oryginał dokumentu albo jego odpis
poświadczony za zgodność z oryginałem zgodnie z przepisami Kodeksu postępowania cywilnego
składa się w sądzie upadłościowym bez wezwania w terminie 3 dni od dnia wniesienia pisma.
Przepis art. 130 § 2 Kodeksu postępowania cywilnego stosuje się odpowiednio.
2. (uchylony).
3. W każdym piśmie procesowym należy wskazać imię i nazwisko wnoszącego pismo albo jego
nazwę oraz numer PESEL albo numer w Krajowym Rejestrze Sądowym, a w przypadku ich braku
- inne dane umożliwiające jego jednoznaczną identyfikację oraz firmę, pod którą działa wnoszący
pismo będący przedsiębiorcą, miejsce zamieszkania albo siedzibę, adres oraz NIP, jeżeli wnoszący
pismo ma taki numer.
4. Przez inne dane umożliwiające jednoznaczną identyfikację, o których mowa w ust. 3, rozumie
się dane, o których mowa w art. 22 ust. 4.
5. W piśmie procesowym wnoszący pismo może podać numer telefonu do kontaktu oraz adres
poczty elektronicznej.
Art. 216aa. [Możliwość wnoszenia pism procesowych i dokumentów z pominięciem systemu
teleinformatycznego]
1. Wierzyciele, którym przysługują należności ze stosunku pracy, z wyjątkiem roszczeń z tytułu
wynagrodzenia reprezentanta upadłego lub wynagrodzenia osoby wykonującej czynności związane
z zarządem lub nadzorem nad przedsiębiorstwem dłużnika, należności alimentacyjne oraz renty z
tytułu odszkodowania za wywołanie choroby, niezdolności do pracy, kalectwa lub śmierci i renty z
tytułu zamiany uprawnień objętych treścią prawa dożywocia na dożywotnią rentę, mogą wnosić
pisma procesowe oraz dokumenty z pominięciem systemu teleinformatycznego obsługującego
postępowanie sądowe.
2. Osoby, o których mowa w ust. 1, mogą również wnosić wnioski lub składać oświadczenia i
dokumenty w biurze podawczym każdego sądu rejonowego, przekazując ustnie treść wniosku lub
oświadczenia pracownikowi biura podawczego oraz składając dokumenty sporządzone w postaci
papierowej.
3. Pracownik biura podawczego wprowadza treść wniosku lub oświadczenia do systemu
teleinformatycznego obsługującego postępowanie sądowe, podając imię, nazwisko oraz numer
PESEL osoby przekazującej ustnie treść wniosku lub oświadczenia ustalone na podstawie dowodu
osobistego albo innego dokumentu potwierdzającego tożsamość, a także rodzaj i numer
dokumentu potwierdzającego tożsamość i oznaczenie organu, który go wydał, a w przypadku ich
braku - inne dane umożliwiające jednoznaczną identyfikację tej osoby. Wprowadzona do systemu
treść wniosku lub oświadczenia podlega wydrukowaniu i podpisaniu przez osobę przekazującą
ustnie treść wniosku lub oświadczenia oraz złożeniu do zbioru dokumentów. Wniosek lub
oświadczenie wprowadzone do systemu teleinformatycznego obsługującego postępowanie sądowe
opatruje podpisem pracownik biura podawczego zgodnie z art. 216a ust. 1a.
4. Przepisy art. 216a ust. 1b, 1c, 1e i 3-5 stosuje się odpowiednio, z tym że elektronicznego
poświadczenia odpisu dokumentu może również dokonać pracownik biura podawczego.
5. Jeżeli wierzyciele, o których mowa w ust. 1, wnoszą pismo za pośrednictwem systemu
teleinformatycznego obsługującego postępowanie sądowe, przepis art. 130 § 6 Kodeksu
postępowania cywilnego stosuje się odpowiednio.
Art. 216ab. [Obowiązek wnoszenia niektórych pism procesowych i dokumentów z
pominięciem systemu teleinformatycznego]
 Pisma procesowe i dokumenty zawierające informacje niejawne w rozumieniu ustawy z dnia 5
sierpnia 2010 r. o ochronie informacji niejawnych (Dz. U. z 2024 r. poz. 632 i 1222), a także oferty
składane w toku przetargu lub aukcji wnosi się z pominięciem systemu teleinformatycznego
obsługującego postępowanie sądowe.
Art. 216ac. [Delegacja ustawowa - sposób wnoszenia pism procesowych i składania
dokumentów za pomocą systemu teleinformatycznego]
 Minister Sprawiedliwości w porozumieniu z ministrem właściwym do spraw informatyzacji
określi, w drodze rozporządzenia, sposób wnoszenia pism procesowych i składania dokumentów
za pośrednictwem systemu teleinformatycznego obsługującego postępowanie sądowe oraz w
biurze podawczym sądu rejonowego, mając na względzie skuteczność wnoszenia pism
procesowych i składania dokumentów, szczególne wymagania postępowań obsługiwanych przez
system teleinformatyczny obsługujący postępowanie sądowe oraz ochronę praw osób wnoszących
pisma procesowe.
Art. 216b. [Obowiązek współpracy]
 Organy postępowań upadłościowych obowiązane są do wzajemnej współpracy.
Art. 217. [Wysłuchanie]
1. Jeżeli zachodzi potrzeba przeprowadzenia dowodu z przesłuchania upadłego, syndyka,
wierzyciela, członka rady wierzycieli lub innych osób, sąd albo sędzia-komisarz, stosownie do
okoliczności, przesłuchuje ich na posiedzeniu i z przesłuchania sporządza protokół, niezależnie od
obecności innych osób zainteresowanych, albo odbiera od osób przesłuchiwanych oświadczenia na
piśmie; oświadczenia te stanowią dowód w sprawie.
2. Sąd albo sędzia-komisarz może zarządzić również, by oświadczenie na piśmie, o którym mowa
w ust. 1, zawierało podpis notarialnie poświadczony.
3. Nieobecność osoby, o której mowa w ust. 1, wezwanej na posiedzenie lub niezłożenie przez tę
osobę oświadczenia na piśmie, nawet z przyczyn usprawiedliwionych, nie tamuje postępowania.
4. Przepisy ust. 1-3 stosuje się również do przeprowadzenia dowodu z zeznań świadków oraz
wysłuchania biegłych.
Art. 218. [Wniosek dowodowy; postępowanie dowodowe]
 Syndyk składa sędziemu-komisarzowi wniosek o przeprowadzenie dowodu, jeżeli uzna za
konieczne ustalenie okoliczności sprawy w drodze postępowania dowodowego. W przypadku
uwzględnienia wniosku postępowanie dowodowe prowadzi sędzia-komisarz.
Art. 218a. [Pouczenie]
Wyznaczając rozprawę, poucza się uczestnika postępowania występującego w sprawie bez
adwokata, radcy prawnego, osoby posiadającej licencję doradcy restrukturyzacyjnego, rzecznika
patentowego lub Prokuratorii Generalnej Rzeczypospolitej Polskiej o:
1) możliwości ustanowienia pełnomocnika procesowego oraz o tym, że zastępstwo adwokata,
radcy prawnego, osoby posiadającej licencję doradcy restrukturyzacyjnego lub rzecznika
patentowego nie jest obowiązkowe;
2) obowiązku zwrócenia uwagi sądu na uchybienie przepisom postępowania, wnosząc o
wpisanie zastrzeżenia do protokołu, oraz że zastrzeżenie można zgłosić najpóźniej na kolejnym
posiedzeniu, a także o tym, że uczestnikowi reprezentowanemu przez adwokata, radcę
prawnego, osobę posiadającą licencję doradcy restrukturyzacyjnego, rzecznika patentowego lub
Prokuratorię Generalną Rzeczypospolitej Polskiej, który zastrzeżenia nie zgłosi, nie przysługuje
prawo powoływania się na takie uchybienia w dalszym toku postępowania, chyba że chodzi o
przepisy postępowania, których naruszenie sąd powinien wziąć pod rozwagę z urzędu, lub że
uczestnik uprawdopodobni, iż nie zgłosił zastrzeżenia bez swojej winy;
3) braku konieczności dowodzenia faktów, które zostały przyznane w toku postępowania
przez przeciwnika, jeżeli przyznanie nie budzi wątpliwości;
4) możliwości uznania przez sąd faktów za przyznane, gdy uczestnik postępowania nie
wypowie się co do twierdzeń przeciwnika o faktach i wynik całej sprawy na to pozwala, w
zakresie, który jest uzasadniony przedmiotem sprawy, która ma być rozpoznana na rozprawie.
Art. 219. [Postanowienia]
1. W postępowaniu upadłościowym orzeczenia zapadają w formie postanowień. Postanowienie
oraz zarządzenie wydane na posiedzeniu niejawnym uzasadnia się z urzędu, gdy przysługuje na nie
środek zaskarżenia.
1a. Orzeczenia w chwili ich wydania są wraz z uzasadnieniem utrwalane wyłącznie w systemie
teleinformatycznym obsługującym postępowanie sądowe z wykorzystaniem wzorców
udostępnionych w tym systemie i opatrywane kwalifikowanym podpisem elektronicznym.
1b. Uczestnicy postępowania oraz osoby przez nich upoważnione mają dostęp do akt
postępowania za pośrednictwem systemu teleinformatycznego obsługującego postępowanie
sądowe.
1c. Jednocześnie z utrwaleniem w systemie teleinformatycznym obsługującym postępowanie
sądowe orzeczenia sądu, sędziego-komisarza, referendarza sądowego i przewodniczącego w
systemie teleinformatycznym obsługującym postępowanie sądowe zamieszcza się informację o
terminie i sposobie wniesienia środka zaskarżenia albo informację o tym, że środek zaskarżenia nie
przysługuje.
1d. W postanowieniu oraz dokumencie, które dotyczą składnika masy upadłości, podaje się numer
danego składnika ujawniony w spisie inwentarza. Postanowienie oraz dokument, które dotyczą
składnika masy upadłości, obwieszcza się.
1e. W postanowieniu oraz dokumencie, które dotyczą wierzytelności wierzyciela upadłego, podaje
się numer zgłoszenia wierzytelności, a jeżeli została już złożona lista wierzytelności - także numer
na liście wierzytelności.
2. (uchylony).
2a. (uchylony).
3. Do uchwał rady wierzycieli i zgromadzenia wierzycieli przepisy ust. 1d i 1e stosuje się
odpowiednio.
4. Ujawnienia informacji o prawomocności orzeczenia może dokonać w systemie
teleinformatycznym obsługującym postępowanie sądowe pracownik sekretariatu. Obwieszczenia o
prawomocności orzeczenia wymaganego na podstawie przepisów ustawy dokonuje sąd, sędziakomisarz, referendarz sądowy albo przewodniczący.
Art. 219a. [Rejestr danych dotyczących aktualnego składu i stanu masy upadłości]
1. Na podstawie obwieszczonych postanowień oraz dokumentów, a także ujawnionych przez
syndyka informacji o likwidacji składników masy upadłości, w Rejestrze tworzy się rejestr danych
dotyczących aktualnego składu i stanu masy upadłości, obejmujący informacje o ruchomościach,
nieruchomościach, środkach pieniężnych oraz przysługujących upadłemu prawach majątkowych i
wierzytelnościach. Zmiany danych dotyczących składu i stanu masy upadłości ujawnia się w
Rejestrze niezwłocznie. Do zmiany danych dotyczących przysługujących upadłemu wierzytelności
przepis art. 69 ust. 1ca stosuje się odpowiednio.
2. Na podstawie prawomocnych postanowień oraz dokumentów, które dotyczą wierzytelności
wierzycieli, oraz sprawozdań syndyka w aktach tworzy się rejestr danych dotyczących aktualnego
stanu wierzytelności oraz niezaspokojonych przez syndyka zobowiązań masy upadłości.
Art. 220. [Doręczanie postanowień]
1. Postanowienie wydane na posiedzeniu niejawnym doręcza się upadłemu, osobom, których
postanowienie dotyczy, oraz syndykowi, jeżeli ustawa nie stanowi inaczej. Postanowień
dotyczących ogółu wierzycieli nie doręcza się wierzycielom.
2. Pisma oraz postanowienia, o których mowa w ust. 1, doręcza się za pośrednictwem systemu
teleinformatycznego obsługującego postępowanie sądowe. Przepis art. 1311
 § 2 Kodeksu
postępowania cywilnego stosuje się.
2a. Jeżeli na postanowienie albo zarządzenie służy środek zaskarżenia, postanowienie albo
zarządzenie doręcza się wraz z uzasadnieniem.
3. Przepisu ust. 2 nie stosuje się do doręczeń dokonywanych osobom, o których mowa w art.
216aa ust. 1.
4. Osoby, o których mowa w art. 216aa ust. 1, mogą dokonać wyboru doręczenia elektronicznego,
jeżeli wniosły pismo za pośrednictwem systemu teleinformatycznego obsługującego postępowanie
sądowe. Oświadczenie o rezygnacji z wyboru doręczenia elektronicznego jest skuteczne w
odniesieniu do pism, które zostały umieszczone w systemie teleinformatycznym obsługującym
postępowanie sądowe po złożeniu oświadczenia o rezygnacji.
5. Przepisu ust. 2 nie stosuje się do pierwszego doręczenia dokonywanego przez sąd, sędziegokomisarza, tymczasowego nadzorcę sądowego, zarządcę przymusowego, syndyka albo organ, do
którego przepisy o syndyku stosuje się odpowiednio, osobie fizycznej, osobie prawnej oraz
jednostce organizacyjnej niebędącej osobą prawną, której ustawa przyznaje zdolność prawną,
jeżeli nie wniosła w sprawie żadnego pisma. Nie dotyczy to doręczeń dokonywanych
tymczasowemu nadzorcy sądowemu, zarządcy przymusowemu, syndykowi albo organowi, do
którego przepisy o syndyku stosuje się odpowiednio.
6. Pisma oraz postanowienia, o których mowa w ust. 1, skierowane do osoby albo jednostki, która
nie ma założonego konta w systemie teleinformatycznym obsługującym postępowanie sądowe,
pozostawia się w aktach sprawy ze skutkiem doręczenia, o czym należy pouczyć przy pierwszym
doręczeniu wraz z pouczeniem o sposobie założenia konta w systemie teleinformatycznym
obsługującym postępowanie sądowe oraz sposobie uwierzytelnienia się.
7. Minister Sprawiedliwości w porozumieniu z ministrem właściwym do spraw informatyzacji
określi, w drodze rozporządzenia, tryb i sposób dokonywania doręczeń elektronicznych, mając na
względzie zapewnienie skuteczności doręczeń oraz ochronę praw osób, którym pisma są
doręczane.
Art. 220a. [Wybór sposobu doręczenia]
 Sędzia-komisarz w celu przyspieszenia postępowania może dokonywać wezwań, zawiadomień i
doręczeń w sposób, który uzna w okolicznościach konkretnej sprawy za najbardziej celowy, nawet
z pominięciem przepisów ogólnych, jeżeli sposób wezwania, zawiadomienia lub doręczenia
umożliwia adresatowi zapoznanie się z treścią otrzymanej informacji.
Art. 221. [Obwieszczenie]
1. W przypadkach przewidzianych w ustawie obwieszczenia dokonuje się w Rejestrze. W
przypadku gdy od dnia obwieszczenia biegnie termin do wniesienia środka zaskarżenia,
obwieszczeniu podlega także informacja o sposobie i terminie jego wniesienia.
2. Na wniosek syndyka lub z urzędu sędzia-komisarz może zarządzić dokonanie obwieszczenia
także w inny sposób.
3. Na żądanie upadłego lub wierzyciela, na ich koszt, obwieszczenie może być dokonane w sposób
przez nich wskazany.
4. Każdy ma dostęp do danych zawartych w obwieszczanych w Rejestrze postanowieniach,
zarządzeniach, dokumentach i informacjach.
5. (uchylony).
Art. 222. [Zażalenie na postanowienie]
1. Na postanowienia sądu upadłościowego i sędziego-komisarza zażalenie przysługuje w
przypadkach wskazanych w ustawie. Zażalenia na postanowienia sędziego-komisarza rozpoznaje
sąd upadłościowy jako sąd drugiej instancji.
1a. Zażalenia na postanowienia sądu upadłościowego rozpoznaje sąd upadłościowy w innym
składzie z wyjątkiem zażaleń na postanowienia, o których mowa w art. 163 ust. 4, art. 166 ust. 6,
art. 172 ust. 1, art. 362 ust. 1, art. 365 ust. 3, art. 366 ust. 3, art. 368, art. 370a ust. 10, art. 370d ust.
1-2, art. 370e ust. 1, art. 370f ust. 3, art. 371 ust. 3, art. 4911
 ust. 2, art. 4915
 ust. 2, art. 49112a
ust. 8, art. 49114 ust. 7, art. 49119 ust. 1-3, art. 49120 ust. 1, art. 49121 ust. 1 i art. 49122 ust. 1 i
2, które rozpoznaje sąd drugiej instancji w składzie trzech sędziów zawodowych.
2. Odpis zażalenia wniesionego przez wierzyciela doręcza się upadłemu, syndykowi oraz osobom,
których dotyczy zaskarżone postanowienie.
3. Odpis zażalenia wniesionego przez upadłego doręcza się syndykowi oraz osobom, których
dotyczy zaskarżone postanowienie.
3a. Jeżeli ustawa przewiduje, że zażalenie może wnieść osoba niebędąca uczestnikiem
postępowania upadłościowego, odpis zażalenia doręcza się upadłemu, syndykowi oraz osobom,
których dotyczy zaskarżone postanowienie.
4. Odpisu zażalenia na postanowienia dotyczące ogółu wierzycieli nie doręcza się wierzycielom.
5. Zażalenie rozpoznaje się w terminie trzydziestu dni od dnia przedstawienia akt sądowi drugiej
instancji.
Art. 223. [Dopuszczalność skargi kasacyjnej]
1. Od postanowień sądu drugiej instancji skarga kasacyjna nie przysługuje, chyba że ustawa
przewiduje inaczej.
2. Skarga o stwierdzenie niezgodności z prawem prawomocnego orzeczenia nie przysługuje.
Art. 224. [Termin do wniesienia środka odwoławczego]
1. Termin do wniesienia środka zaskarżenia od postanowień wydanych na posiedzeniu niejawnym
biegnie od dnia zamieszczenia postanowienia w systemie teleinformatycznym obsługującym
postępowanie sądowe. Zażalenie wnosi się w terminie tygodnia.
2. Jeżeli postanowienie wydane na posiedzeniu niejawnym podlega obwieszczeniu, termin do
wniesienia środka zaskarżenia biegnie od dnia obwieszczenia.
3. Dla osób, którym ustawa nakazuje doręczyć postanowienie wydane na posiedzeniu niejawnym,
termin do wniesienia środka zaskarżenia biegnie od dnia doręczenia postanowienia.
4. Jeżeli postanowienie, od którego przysługuje środek zaskarżenia, zostało ogłoszone na
posiedzeniu jawnym, osoby zawiadomione o posiedzeniu w terminie tygodnia od dnia posiedzenia,
a osoby, które nie zostały zawiadomione o posiedzeniu jawnym - od dnia zamieszczenia, a jeżeli
postanowienie podlega obwieszczeniu - od dnia obwieszczenia postanowienia w Rejestrze, mogą
złożyć wniosek o sporządzenie uzasadnienia i doręczenie postanowienia wraz z uzasadnieniem.
Termin do wniesienia środka zaskarżenia biegnie od dnia doręczenia postanowienia wraz z
uzasadnieniem.
5. Termin do zaskarżenia czynności rady wierzycieli oraz syndyka i innych organów, które
zgodnie z przepisami ustawy podlegają zaskarżeniu, biegnie od dnia zamieszczenia w systemie
teleinformatycznym obsługującym postępowanie sądowe pouczenia o terminie i sposobie
wniesienia środka zaskarżenia.
Art. 225. [Termin do wniesienia skargi na czynności komornika]
Skargi na czynności komornika w toku postępowania upadłościowego wnosi się do sędziego--
komisarza w terminie tygodniowym od dnia zakończenia czynności. Sędzia-komisarz przesyła
komornikowi uzyskany z systemu teleinformatycznego obsługującego postępowanie sądowe odpis
skargi wraz z załącznikami.
Art. 226. [Zabezpieczenie]
1. Zabezpieczenie w przypadkach określonych w ustawie następuje przez złożenie do depozytu
sądowego odpowiedniej sumy pieniężnej.
2. O wydaniu sumy złożonej do depozytu orzeka sędzia-komisarz po wysłuchaniu syndyka i osób
zainteresowanych.
3. (uchylony).
4. Na postanowienie sędziego-komisarza w przedmiocie zabezpieczenia przysługuje zażalenie.
Art. 227. [Sumy pieniężne]
 Sumy pieniężne wchodzące do masy upadłości oraz sumy uzyskane ze zbycia rzeczy i praw
obciążonych rzeczowo, jeżeli nie podlegają natychmiastowemu wydaniu, syndyk składa na
oprocentowany rachunek bankowy lub na rachunek depozytowy Ministra Finansów.
Art. 228. [Dostęp do akt postępowania upadłościowego]
1. W sekretariacie sądu umożliwia się uczestnikom postępowania oraz każdemu, kto dostatecznie
usprawiedliwi potrzebę przejrzenia akt sądowych, dostęp do tych akt za pośrednictwem systemu
teleinformatycznego obsługującego postępowanie sądowe.
1a. (uchylony).
2. Pobrane samodzielnie wydruki komputerowe orzeczeń, pism i dokumentów utrwalonych w
systemie teleinformatycznym obsługującym postępowanie sądowe mają moc urzędowo
poświadczonych odpisów oraz wyciągów, jeżeli mają cechy umożliwiające ich weryfikację z
danymi zawartymi w systemie teleinformatycznym obsługującym postępowanie sądowe.
3. Od dnia obwieszczenia w Rejestrze nie można zasłaniać się nieznajomością treści
obwieszczenia, chyba że mimo zachowania należytej staranności nie można było dowiedzieć się o
obwieszczeniu.
Art. 228a. [Akta do zgłoszeń wierzytelności]
1. Syndyk zakłada i prowadzi akta do zgłoszeń wierzytelności w systemie teleinformatycznym
obsługującym postępowanie sądowe.
2. Treść pism procesowych oraz dokumentów, o których mowa w art. 216aa ust. 1, wniesionych z
pominięciem systemu teleinformatycznego obsługującego postępowanie sądowe, syndyk
wprowadza do akt do zgłoszeń wierzytelności. Pisma procesowe oraz dokumenty składa się do
zbioru dokumentów. Przepisy art. 216aa ust. 2 i 3 stosuje się odpowiednio.
3. Akta do zgłoszeń wierzytelności udostępnia się w biurze syndyka, za pośrednictwem systemu
teleinformatycznego obsługującego postępowanie sądowe, uczestnikom postępowania oraz
każdemu, kto potrzebę ich przejrzenia dostatecznie usprawiedliwi. W tym celu biuro syndyka jest
czynne w dni powszednie co najmniej cztery następujące po sobie godziny dziennie między
godziną 8.00 a 20.00.
4. Akta do zgłoszeń wierzytelności stanowią część akt sądowych. Po prawomocnym zakończeniu
postępowania zbiór dokumentów jest przekazywany do sądu upadłościowego, który wydał
postanowienie kończące postępowanie, i dołączany do akt sądowych.
5. Akta do zgłoszeń wierzytelności oraz zbiór dokumentów mogą być udostępniane służbie
nadzoru Ministra Sprawiedliwości.
6. W przypadku odwołania, zmiany, zawieszenia oraz wygaśnięcia funkcji syndyka akta do
zgłoszeń wierzytelności są przejmowane przez nowo wyznaczonego syndyka wraz ze zbiorem
dokumentów.
7. Minister Sprawiedliwości określi, w drodze rozporządzenia, sposób i tryb prowadzenia akt do
zgłoszeń wierzytelności oraz zbioru dokumentów, w tym stosowane urządzenia ewidencyjne, a
także udostępniania tych akt oraz zbioru dokumentów, mając na względzie zapewnienie
bezpieczeństwa i ochrony danych w nich zawartych.
Art. 229. [Odpowiednie stosowanie przepisów k.p.c. o procesie; wzory pouczeń]
1. W sprawach nieuregulowanych ustawą do postępowania upadłościowego stosuje się
odpowiednio przepisy księgi pierwszej części pierwszej Kodeksu postępowania cywilnego, z
wyjątkiem art. 1302
, art. 1391
, art. 2051
, art. 2052 i art. 2054
-20512 oraz przepisów o
zawieszeniu i wznowieniu postępowania oraz postępowaniu w sprawach gospodarczych, chyba że
ustawa stanowi inaczej.
2. Pouczeń na piśmie dokonuje się z wykorzystaniem udostępnionych w systemie
teleinformatycznym obsługującym postępowanie sądowe wzorów pouczeń.
DZIAŁ V
Koszty i inne zobowiązania masy upadłości
Art. 230. [Koszty postępowania upadłościowego]
1. Do kosztów postępowania zalicza się wydatki bezpośrednio związane z ustaleniem,
zabezpieczeniem, zarządem i likwidacją masy upadłości oraz ustaleniem wierzytelności, w
szczególności wynagrodzenie syndyka oraz jego zastępcy, wynagrodzenie osób zatrudnionych
przez syndyka oraz należności z tytułu składek na ubezpieczenia społeczne od wynagrodzenia tych
osób, wynagrodzenie i wydatki członków rady wierzycieli, wydatki związane ze zgromadzeniem
wierzycieli, koszty archiwizacji dokumentów, korespondencji, ogłoszeń, eksploatacji koniecznych
pomieszczeń, podatki i inne daniny publiczne związane z likwidacją masy upadłości.
2. Do innych zobowiązań masy upadłości zalicza się wszystkie niewymienione w ust. 1
zobowiązania masy upadłości powstałe po ogłoszeniu upadłości, w szczególności należności ze
stosunku pracy przypadające za czas po ogłoszeniu upadłości, zobowiązania z tytułu
bezpodstawnego wzbogacenia masy upadłości, zobowiązania z zawartych przez upadłego przed
ogłoszeniem upadłości umów, których wykonania zażądał syndyk, inne zobowiązania powstałe z
czynności syndyka oraz przypadające za czas po ogłoszeniu upadłości renty z tytułu
odszkodowania za wywołanie choroby, niezdolności do pracy, kalectwa lub śmierci i renty z tytułu
zamiany uprawnień objętych treścią prawa dożywocia na dożywotnią rentę.
Art. 231. [Pokrywanie kosztów postępowania upadłościowego]
1. (uchylony).
2. Niezaspokojone z masy upadłości zobowiązania, o których mowa w art. 230, po zakończeniu
postępowania upadłościowego ponosi upadły. W przypadku uchylenia postępowania
upadłościowego sędzia-komisarz może zwolnić upadłego od ponoszenia kosztów sądowych.
3. Na postanowienie sędziego-komisarza w przedmiocie kosztów przysługuje zażalenie.
Art. 232. [Zaliczka na koszty postępowania]
1. W przypadku potrzeby, w szczególności w przypadku braku płynnych funduszów masy
upadłości, sędzia-komisarz zwoła zgromadzenie wierzycieli w przedmiocie podjęcia uchwały co
do wpłacenia przez wierzycieli zaliczki na pokrycie kosztów postępowania albo zobowiąże
wierzycieli mających największe wierzytelności, których łączna wysokość wynosi co najmniej
30% sumy wierzytelności przypadających wierzycielom uprawnionym do uczestniczenia w
zgromadzeniu, do złożenia zaliczki na koszty postępowania.
2. W przypadku gdy lista wierzytelności nie została sporządzona, wysokość wierzytelności
przysługujących wierzycielom ustala się na podstawie spisu wierzycieli złożonego w
postępowaniu w przedmiocie ogłoszenia upadłości lub na podstawie spisu wierzytelności
sporządzonego w postępowaniu restrukturyzacyjnym albo na podstawie spisu bezspornych
wierzytelności przedstawionego na żądanie sędziego-komisarza przez syndyka, sporządzonego na
podstawie ksiąg rachunkowych upadłego.
Art. 233. [Zwrot kosztów poniesionych przez wierzyciela]
 Wierzycielowi nie przysługuje prawo do zwrotu kosztów poniesionych przez niego w
postępowaniu upadłościowym. Wierzycielowi zwraca się jednak poniesione przez niego koszty
postępowania wywołanego wniesieniem sprzeciwu co do uznania wierzytelności innego
wierzyciela, jeżeli w wyniku wniesienia tego sprzeciwu odmówiono uznania zaskarżonej
wierzytelności, jak również zwraca się zaliczkę na koszty postępowania, którą złożył na żądanie
sędziego-komisarza albo zgodnie z uchwałą zgromadzenia wierzycieli, jeżeli fundusze masy
upadłości wystarczą na jej pokrycie.
Art. 234. [Wyłączenie prawa do żądania od wierzyciela zwrotu kosztów postępowania]
1. Nie można żądać od wierzyciela zwrotu do masy upadłości kosztów wynikłych z czynności
podjętych przez wierzyciela w postępowaniu upadłościowym.
2. Po zakończeniu postępowania upadłościowego upadły nie może żądać od wierzyciela zwrotu
kosztów postępowania, chyba że nastąpiło uchylenie postępowania upadłościowego, a wierzyciel
zgłosił wniosek o ogłoszenie upadłości w złej wierze.
Art. 235. [Koszty spóźnionych czynności]
1. Wierzyciel, który zgłosił wierzytelność po upływie terminu wyznaczonego do zgłaszania
wierzytelności, ponosi zryczałtowane koszty postępowania upadłościowego wynikłe z tego
zgłoszenia, nawet jeżeli opóźnienie powstało bez jego winy, w wysokości stanowiącej
równowartość 15% przeciętnego miesięcznego wynagrodzenia w sektorze przedsiębiorstw bez
wypłat nagród z zysku w trzecim kwartale roku poprzedniego, ogłoszonego przez Prezesa
Głównego Urzędu Statystycznego, chyba że zgłoszenie wierzytelności po upływie terminu jest
wynikiem dokonania przez syndyka korekty deklaracji lub innego tego typu dokumentu
obejmującego rozliczenie.
2. Syndyk zobowiązuje wierzyciela do wpłaty zryczałtowanych kosztów, o których mowa w ust. 1,
na rachunek bankowy wskazany przez syndyka w wyznaczonym terminie.
TYTUŁ V
Zgłoszenie i ustalenie wierzytelności
DZIAŁ I
Zgłoszenie wierzytelności
Rozdział 1
Wierzytelności podlegające zgłoszeniu
Art. 236. [Uprawnienia wierzyciela osobistego upadłego]
1. Wierzyciel osobisty upadłego, który chce uczestniczyć w postępowaniu upadłościowym,
jeżeli niezbędne jest ustalenie jego wierzytelności, powinien w terminie oznaczonym w
postanowieniu o ogłoszeniu upadłości zgłosić syndykowi swoją wierzytelność za pośrednictwem
systemu teleinformatycznego obsługującego postępowanie sądowe.
2. Uprawnienie do zgłoszenia wierzytelności przysługuje wierzycielowi ponadto, gdy jego
wierzytelność była zabezpieczona hipoteką, zastawem, zastawem rejestrowym, zastawem
skarbowym, hipoteką morską lub przez inny wpis w księdze wieczystej lub w rejestrze
okrętowym. Jeżeli wierzyciel nie zgłosi tych wierzytelności, będą one umieszczone na liście
wierzytelności z urzędu.
3. Przepis ust. 2 stosuje się odpowiednio do wierzytelności zabezpieczonych hipoteką, zastawem
lub zastawem rejestrowym, zastawem skarbowym, hipoteką morską na rzeczach wchodzących w
skład masy upadłości, jeżeli upadły nie jest dłużnikiem osobistym, a wierzyciel chce w
postępowaniu upadłościowym dochodzić swoich roszczeń z przedmiotu zabezpieczenia.
4. Postanowienia niniejszego artykułu dotyczące wierzytelności stosuje się do innych należności
podlegających zaspokojeniu z masy upadłości.
Art. 237. [Wierzytelności ze stosunku pracy]
 Nie wymagają zgłoszenia należności ze stosunku pracy. Należności z tego tytułu umieszcza się
na liście wierzytelności z urzędu.
Art. 238. [Odpowiednie stosowanie przepisów o roszczeniach pracowniczych]
1. Przepisy dotyczące roszczeń pracowniczych stosuje się odpowiednio do roszczeń Funduszu
Gwarantowanych Świadczeń Pracowniczych o zwrot z masy upadłości świadczeń Funduszu
wypłaconych pracownikom upadłego.
2. Do wierzytelności Kasy Rolniczego Ubezpieczenia Społecznego przepisy dotyczące
wierzytelności Zakładu Ubezpieczeń Społecznych stosuje się odpowiednio.
Rozdział 2
Zgłoszenie wierzytelności
Art. 239.
 (uchylony).
Art. 239a. [Przerwanie biegu terminu przedawnienia]
 Zgłoszenie wierzytelności przerywa bieg terminu przedawnienia. Po przerwaniu biegu terminu
przedawnienia biegnie on na nowo od dnia następującego po dniu uprawomocnienia się
postanowienia o zakończeniu albo umorzeniu postępowania upadłościowego.
Art. 240. [Treść zgłoszenia wierzytelności]
 W zgłoszeniu wierzytelności należy podać:
1) imię i nazwisko wierzyciela albo jego nazwę oraz numer PESEL albo numer w
Krajowym Rejestrze Sądowym, a w przypadku ich braku - inne dane umożliwiające jego
jednoznaczną identyfikację oraz firmę, pod którą działa wierzyciel będący przedsiębiorcą,
miejsce zamieszkania albo siedzibę, adres oraz NIP, jeżeli wierzyciel ma taki numer;
2) określenie wierzytelności wraz z należnościami ubocznymi oraz wartość wierzytelności
niepieniężnej;
3) dowody stwierdzające istnienie wierzytelności; jeżeli wierzytelność została uznana w
spisie wierzytelności sporządzonym w postępowaniu restrukturyzacyjnym, wystarczające jest
powołanie się na tę okoliczność;
4) kategorię, do której wierzytelność ma być zaliczona;
5) zabezpieczenia związane z wierzytelnością;
6) w razie zgłoszenia wierzytelności, w stosunku do której upadły nie jest dłużnikiem
osobistym, przedmiot zabezpieczenia, z którego wierzytelność podlega zaspokojeniu;
7) stan sprawy, jeżeli co do wierzytelności toczy się postępowanie sądowe, administracyjne,
sądowoadministracyjne lub przed sądem polubownym;
8) (uchylony);
9) numer rachunku bankowego wierzyciela, jeżeli wierzyciel posiada taki rachunek.
Art. 240a. [Inne dane umożliwiające jednoznaczną identyfikację]
 Przez inne dane umożliwiające jednoznaczną identyfikację, o których mowa w art. 240 pkt 1,
rozumie się dane, o których mowa w art. 22 ust. 4.
Rozdział 3
Sprawdzanie zgłoszonych wierzytelności
Art. 241.
Jeżeli zgłoszenie wierzytelności nie odpowiada warunkom formalnym pisma procesowego lub
wymaganiom określonym w art. 239 i art. 240 lub wierzyciel w terminie wyznaczonym przez
syndyka nie wpłacił zryczałtowanych kosztów, o których mowa w art. 235 ust. 1, stosuje się
odpowiednio przepis art. 130 Kodeksu postępowania cywilnego.
Art. 242.
 (uchylony).
Art. 242a. [Skarga na zarządzenie o zwrocie zgłoszenia wierzytelności w postępowaniu
upadłościowym]
1. Zarządzenie syndyka o zwrocie zgłoszenia wierzytelności wymaga uzasadnienia.
2. Na zarządzenie syndyka o zwrocie zgłoszenia wierzytelności wierzycielowi przysługuje
skarga do sędziego - komisarza. Syndyk poucza wierzyciela występującego w sprawie bez
adwokata, radcy prawnego, osoby posiadającej licencję doradcy restrukturyzacyjnego, rzecznika
patentowego lub Prokuratorii Generalnej Rzeczypospolitej Polskiej o terminie i sposobie
wniesienia skargi.
3. Skarga powinna czynić zadość wymaganiom pisma procesowego oraz określać zwrócone
zgłoszenie wierzytelności.
4. Skargę wnosi się w terminie tygodniowym od dnia doręczenia zarządzenia syndyka o zwrocie
zgłoszenia wierzytelności wraz z uzasadnieniem.
5. Skargę wnosi się do syndyka. Syndyk za pośrednictwem systemu teleinformatycznego
obsługującego postępowanie sądowe w terminie trzech dni od dnia otrzymania skargi przekazuje
sędziemu-komisarzowi skargę wraz ze zgłoszeniem wierzytelności oraz zarządzeniem o zwrocie
zgłoszenia wierzytelności, chyba że skargę w całości uwzględnia. O uwzględnieniu skargi
syndyk zawiadamia skarżącego.
6.
 Sędzia-komisarz rozpoznaje skargę w terminie tygodniowym od dnia jej wpływu do sędziego-
komisarza, a gdy skarga zawiera braki formalne, które podlegają uzupełnieniu lub jeżeli od
skargi nie uiszczono należnej opłaty, w terminie tygodniowym od dnia jej uzupełnienia lub
opłacenia.
7. Sędzia-komisarz odrzuca skargę wniesioną po upływie przepisanego terminu lub z innych
przyczyn niedopuszczalną, jak również skargę, której braków nie uzupełniono w terminie lub od
której nie uiszczono należnej opłaty. Na postanowienie sędziego-komisarza o odrzuceniu skargi
służy zażalenie.
Art. 243. [Sprawdzenie zgłoszonej wierzytelności]
1. Syndyk sprawdza, czy zgłoszona wierzytelność znajduje potwierdzenie w księgach
rachunkowych lub innych dokumentach upadłego albo we wpisach w księdze wieczystej lub
rejestrach, oraz wzywa upadłego do złożenia w zakreślonym terminie oświadczenia, czy
wierzytelność uznaje.
2. W przypadku gdy zgłoszona wierzytelność nie znajduje potwierdzenia w księgach
rachunkowych lub innych dokumentach upadłego albo we wpisach w księdze wieczystej lub
rejestrach, syndyk wzywa wierzyciela do złożenia w terminie tygodnia dokumentów
wskazanych w zgłoszeniu wierzytelności pod rygorem odmowy uznania wierzytelności. Termin
ten nie podlega przedłużeniu ani przywróceniu. Syndyk może jednak uwzględnić dokumenty
złożone po upływie terminu, jeżeli nie spowoduje to opóźnienia w przekazaniu listy sędziemukomisarzowi.
3. Wezwanie wierzyciela przez syndyka do złożenia dokumentów zawiera pouczenie o skutkach
uchybienia terminowi.
DZIAŁ II
Lista wierzytelności
Rozdział 1
Ustalenie listy wierzytelności
Art. 244. [Lista wierzytelności]
 Po upływie terminu do zgłoszenia wierzytelności i sprawdzeniu zgłoszonych wierzytelności
syndyk niezwłocznie sporządza listę wierzytelności, nie później niż w terminie dwóch miesięcy
od upływu okresu przewidzianego do zgłaszania wierzytelności.
Art. 245. [Treść listy wierzytelności]
1. Na liście wierzytelności umieszcza się w osobnych rubrykach:
1) liczbę porządkową;
2) imię i nazwisko wierzyciela albo jego nazwę oraz numer PESEL albo numer w
Krajowym Rejestrze Sądowym, a w przypadku ich braku - inne dane umożliwiające jego
jednoznaczną identyfikację, oraz firmę, pod którą działa wierzyciel będący przedsiębiorcą,
miejsce zamieszkania albo siedzibę, adres oraz NIP, jeżeli wierzyciel ma taki numer;
3) sumę każdej wierzytelności podlegającej uznaniu;
4) kategorię, w jakiej wierzytelność podlega zaspokojeniu;
5) informację o istnieniu i rodzaju zabezpieczenia wierzytelności;
6) informację, czy wierzytelność jest uzależniona od warunku;
7) (uchylony);
8) uzasadnienie odmowy uznania zgłoszonej wierzytelności.
9) (uchylony);
1a. Przez inne dane umożliwiające jednoznaczną identyfikację, o których mowa w ust. 1 pkt 2,
rozumie się dane, o których mowa w art. 22 ust. 4.
2. (uchylony).
3. (uchylony).
4. Syndyk załącza do listy wierzytelności oświadczenie upadłego i podane przez niego
uzasadnienie, jeżeli upadły złożył takie oświadczenie, albo wzmiankę, że upadły oświadczenia
takiego nie złożył i z jakiej przyczyny.
5. (uchylony).
Art. 245a. [Wierzytelności za okres, podczas którego została ogłoszona upadłość]
1. Wierzytelność za okres rozliczeniowy, w trakcie którego została ogłoszona upadłość, w
szczególności z tytułu czynszu najmu lub dzierżawy, podatków lub składek na ubezpieczenia
społeczne, ulega z mocy prawa proporcjonalnemu podziałowi na część traktowaną jak
wierzytelność powstała przed dniem ogłoszenia upadłości oraz część traktowaną jak
wierzytelność powstająca po dniu ogłoszenia upadłości.
2. Jeżeli przedmiot leasingu nie stanowi u korzystającego upadłego środka trwałego w
rozumieniu ustawy z dnia 26 lipca 1991 r. o podatku dochodowym od osób fizycznych (Dz. U. z
2025 r. poz. 163) oraz ustawy z dnia 15 lutego 1992 r. o podatku dochodowym od osób
prawnych (Dz. U. z 2025 r. poz. 278), do umowy leasingu przepis ust. 1 stosuje się.
3. Jeżeli rozliczenie należności publicznoprawnych wymaga sporządzenia deklaracji lub innego
tego typu dokumentu obejmujących rozliczenie, obie części wierzytelności, o której mowa w ust.
1, ujmowane są w odrębnych deklaracjach lub innych tego typu dokumentach.
Art. 246. [Wierzytelności niepieniężne na liście wierzytelności]
 Wierzytelność niepieniężna będzie umieszczona na liście wierzytelności w sumie pieniężnej
według jej wartości z dnia ogłoszenia upadłości.
Art. 247. [Sposób ujęcia wierzytelności niewymagalnych na liście wierzytelności]
1. Jeżeli w dniu ogłoszenia upadłości wierzytelność bez zastrzeżenia odsetek nie była jeszcze
wymagalna, na liście wierzytelności umieszcza się sumę pieniężną wierzytelności pomniejszoną
o odsetki ustawowe, nie wyższe jednak niż 6% i za czas od dnia ogłoszenia upadłości do dnia
wymagalności, najwyżej jednak za dwa lata.
2. Odsetki od wierzytelności pieniężnej umieszcza się na liście wierzytelności w kwocie
naliczonej do dnia poprzedzającego dzień ogłoszenia upadłości włącznie.
Art. 248. [Sposób ujęcia wierzytelności współdłużnika lub poręczyciela na liście
wierzytelności]
1. Wierzytelność, której upadły jest współdłużnikiem, oraz wierzytelność poręczyciela upadłego
z tytułu zwrotnego roszczenia umieszcza się na liście w takiej wysokości, w jakiej współdłużnik
lub poręczyciel zaspokoił wierzyciela.
2. Współdłużnik, poręczyciel, gwarant lub bank otwierający akredytywy może dokonać
zgłoszenia wierzytelności przed zaspokojeniem wierzyciela. Na liście wierzytelności umieszcza
się wierzytelność współdłużnika, poręczyciela, gwaranta lub banku otwierającego akredytywy,
który nie zaspokoił wierzyciela jako wierzytelność warunkową, która nie uprawnia do
głosowania na zgromadzeniu wierzycieli.
Art. 249. [Sposób ujęcia wierzytelności z tytułu powtarzających się świadczeń na liście
wierzytelności]
1. Wierzytelności z tytułu powtarzających się świadczeń, których czas trwania jest oznaczony,
umieszcza się na liście jako sumę świadczeń za cały czas ich trwania, pomniejszoną o odsetki
ustawowe, nie wyższe jednak niż 6% i za czas od dnia ogłoszenia upadłości do dnia
wymagalności każdego przyszłego świadczenia.
2. Wierzytelności z tytułu świadczeń powtarzających się, których czas trwania oznaczono na
czas życia uprawnionego lub innej osoby, albo nieoznaczonych co do czasu trwania umieszcza
się na liście wierzytelności jako sumę stanowiącą wartość prawa.
3. Jeżeli w umowie o prawo do świadczeń powtarzających się ustalona jest suma wykupu, sumę
tę umieszcza się na liście jako wartość prawa.
4. Przepisów ust. 1-3 nie stosuje się do świadczeń alimentacyjnych.
Art. 250. [Warunek umieszczenia na liście wierzytelności zabezpieczonej hipoteką lub
wpisanej do rejestru]
 Wierzytelność zabezpieczoną hipoteką lub wpisem w rejestrze na majątku upadłego położonym
za granicą umieszcza się na liście, jeżeli złożony zostanie dowód wykreślenia wpisu o
zabezpieczeniu. Złożenia dowodu wykreślenia wpisu o zabezpieczeniu nie wymaga się, jeżeli
postępowanie upadłościowe zostało uznane w kraju, w którym znajduje się przedmiot
zabezpieczenia.
Art. 251. [Sposób ujęcia wierzytelności wyrażonej w walucie obcej na liście wierzytelności]
 Wierzytelność w walucie obcej bez względu na termin jej wymagalności umieszcza się na liście
po przeliczeniu na walutę polską według średniego kursu walut obcych w Narodowym Banku
Polskim z dnia ogłoszenia upadłości, a gdy takiego kursu nie było - według średniej ceny
rynkowej z tej daty. Umieszczenie na liście wierzytelności w przeliczeniu na walutę polską nie
powoduje przekształcenia zobowiązania wyrażonego w walucie obcej na zobowiązanie w
walucie polskiej. Zaspokojenie wierzytelności w wykonaniu planu podziału następuje w walucie
polskiej.
Art. 252. [Wierzytelność zgłoszona po upływie terminu]
1. Jeżeli wierzytelność została zgłoszona przez wierzyciela po upływie terminu wyznaczonego
do zgłaszania wierzytelności, bez względu na przyczynę opóźnienia, czynności już dokonane w
postępowaniu upadłościowym są skuteczne wobec tego wierzyciela, zgłoszenie nie ma wpływu
na złożone już plany podziału, a jego uznaną wierzytelność uwzględnia się tylko w planach
podziału funduszów masy upadłości sporządzonych po jej uznaniu.
2. Jeżeli postanowienie dotyczące wierzytelności zgłoszonej po upływie terminu wyznaczonego
do zgłaszania wierzytelności nie zostało wydane albo nie stało się prawomocne do dnia
zakończenia lub umorzenia postępowania upadłościowego, postępowanie w tym zakresie
podlega umorzeniu. Jeżeli jednak wierzytelność zgłoszono po zatwierdzeniu ostatecznego planu
podziału funduszów masy upadłości, pozostawia się ją bez rozpoznania.
Art. 253. [Uzupełnianie listy wierzytelności]
1. Po upływie terminu wyznaczonego do zgłaszania wierzytelności syndyk uzupełnia listę
wierzytelności w miarę zgłaszania wierzytelności.
2. Jeżeli zgłoszono wierzytelności po przekazaniu listy wierzytelności sędziemu-komisarzowi,
syndyk sporządza uzupełnienie listy wierzytelności obejmujące takie wierzytelności wraz z
zaznaczeniem, w jaki sposób będą zaspokajane.
3. O uzupełnieniu listy wierzytelności obwieszcza się.
Art. 254. [Zmiana wierzyciela po zgłoszeniu wierzytelności]
1. Zmianę wierzyciela po zgłoszeniu wierzytelności uwzględnia się na liście wierzytelności
tylko wtedy, gdy została stwierdzona dokumentem urzędowym lub niebudzącym wątpliwości
dokumentem prywatnym z podpisem urzędowo poświadczonym i gdy zmiana wierzyciela
zgłoszona została syndykowi przed przekazaniem listy wierzytelności sędziemu-komisarzowi.
Sędzia-komisarz może uwzględnić zmianę wierzyciela zgłoszoną po przekazaniu mu listy
wierzytelności, a przed jej ostatecznym zatwierdzeniem, jeżeli nie spowoduje to opóźnienia w
postępowaniu.
2. Nieuwzględnienie zmian, o których mowa w ust. 1, nie pozbawia nabywcy wierzytelności
możliwości realizacji jego uprawnień na podstawie przepisów ustawy w toku dalszego
postępowania.
Rozdział 2
Zaskarżenie listy wierzytelności
Art. 255. [Obwieszczenie o dacie złożenia listy wierzytelności]
1. (uchylony).
2. O dacie złożenia listy wierzytelności obwieszcza się.
Art. 256. [Sprzeciw]
1. W terminie dwóch tygodni od dnia obwieszczenia, o którym mowa w art. 255 ust. 2,
wierzyciel może złożyć do sędziego-komisarza sprzeciw co do:
1) uznania wierzytelności - w przypadku wierzyciela umieszczonego na liście
wierzytelności;
2) odmowy uznania wierzytelności - w przypadku wierzyciela, któremu odmówiono uznania
zgłoszonej wierzytelności.
2. W tym samym terminie sprzeciw przysługuje upadłemu, o ile lista wierzytelności nie jest
zgodna z jego wnioskami lub oświadczeniami. Jeżeli upadły nie składał oświadczeń, mimo iż
był do tego wezwany, może zgłosić sprzeciw tylko wtedy, gdy wykaże, że nie złożył oświadczeń
z przyczyn od niego niezależnych.
Art. 257. [Wymogi formalne sprzeciwu]
1. Sprzeciw powinien odpowiadać wymogom formalnym pisma procesowego, a ponadto
wskazywać zaskarżoną wierzytelność oraz zawierać wniosek co do uznania albo odmowy
uznania wierzytelności wraz z uzasadnieniem i wskazaniem dowodów na jego poparcie.
2. Jeżeli sprzeciw nie odpowiada wymaganiom wskazanym w ust. 1 lub nie uiszczono należnej
opłaty, przepis art. 130 ustawy z dnia 17 listopada 1964 r. - Kodeks postępowania cywilnego
stosuje się odpowiednio. Sędzia-komisarz odrzuca sprzeciw wniesiony po upływie terminu lub z
innych przyczyn niedopuszczalny, jak również sprzeciw, którego braków strona nie uzupełniła,
lub sprzeciw, od którego strona nie wniosła należnej opłaty w wyznaczonym terminie.
3. (uchylony).
Art. 258. [Podstawa sprzeciwu]
1. Sprzeciw może być oparty wyłącznie na twierdzeniach i zarzutach wskazanych w zgłoszeniu
wierzytelności. Inne twierdzenia i zarzuty mogą być zgłoszone tylko wtedy, gdy wierzyciel
wykaże, że ich wcześniejsze zgłoszenie było niemożliwe albo że potrzeba ich wskazania
wynikła później.
2. Jeżeli wierzytelność jest stwierdzona prawomocnym orzeczeniem sądu, sprzeciw może być
oparty tylko na zdarzeniach powstałych po zamknięciu rozprawy w sprawie, w której orzeczenie
zostało wydane. Zdarzenia potwierdza się dowodem na piśmie.
Art. 258a. [Doręczenie odpisu sprzeciwu. Odpowiedź na sprzeciw. Ograniczenia
dowodowe]
1. Sędzia-komisarz doręcza uzyskany z systemu teleinformatycznego obsługującego
postępowanie sądowe odpis sprzeciwu syndykowi oraz odpowiednio upadłemu i wierzycielowi,
którego wierzytelności sprzeciw dotyczy, wyznaczając termin wniesienia odpowiedzi na
sprzeciw nie krótszy niż tydzień. Syndyk wraz z odpowiedzią na sprzeciw przekazuje sędziemukomisarzowi za pośrednictwem systemu teleinformatycznego obsługującego postępowanie
sądowe zgłoszenie wierzytelności oraz dokumenty złożone przez wierzyciela, o których mowa w
art. 243 ust. 2.
2. Odpowiedź na sprzeciw wniesiona po upływie terminu lub której braków strona nie
uzupełniła w terminie podlega zwrotowi. Do odpowiedzi na sprzeciw przepisy art. 257 ust. 1 i 2
zdanie pierwsze stosuje się odpowiednio.
3. Sędzia-komisarz pomija twierdzenia i dowody niezgłoszone w sprzeciwie i odpowiedzi na
sprzeciw, chyba że strona uprawdopodobni, że nie zgłosiła ich w sprzeciwie albo odpowiedzi na
sprzeciw bez swojej winy lub że uwzględnienie spóźnionych twierdzeń i dowodów nie
spowoduje zwłoki w rozpoznaniu sprawy.
Art. 259. [Rozpoznanie sprzeciwu]
1. Sędzia-komisarz, zastępca sędziego-komisarza albo wyznaczony sędzia rozpoznaje sprzeciw
na posiedzeniu niejawnym w terminie dwóch miesięcy od jego wniesienia. Jeżeli sędziakomisarz, zastępca sędziego-komisarza albo wyznaczony sędzia uzna za potrzebne wyznaczenie
rozprawy, zawiadamia o niej syndyka, upadłego oraz wierzyciela, który wniósł sprzeciw, i
wierzyciela, którego wierzytelności sprzeciw dotyczy. Niestawiennictwo tych osób, nawet
usprawiedliwione, nie wstrzymuje wydania postanowienia.
1a. Sędzia-komisarz, zastępca sędziego-komisarza albo wyznaczony sędzia może odstąpić od
przeprowadzenia dowodu z zeznań świadka lub opinii biegłego, jeżeli świadek złożył zeznania
albo biegły sporządził opinię w innym postępowaniu toczącym się przed sądem, sądem
polubownym lub organem administracji. W takim przypadku dowodem są dokumenty,
obejmujące treść zeznań świadka lub opinii biegłego.
1b. W toku postępowania wywołanego wniesieniem sprzeciwu syndyk ma prawa i obowiązki
uczestnika postępowania.
2. Na postanowienie w przedmiocie sprzeciwu zażalenie przysługuje upadłemu, syndykowi oraz
każdemu z wierzycieli.
3. Uchylenie postanowienia w przedmiocie sprzeciwu i przekazanie sprawy do ponownego
rozpoznania jest możliwe tylko w przypadku konieczności przeprowadzenia postępowania
dowodowego w całości albo gdy przy rozpoznawaniu sprzeciwu doszło do nieważności
postępowania, której skutków nie dało się usunąć w postępowaniu zażaleniowym.
Rozdział 3
Zatwierdzenie, prostowanie i uzupełnienie listy wierzytelności
Art. 260. [Zatwierdzenie listy wierzytelności]
1. Po uprawomocnieniu się postanowienia sędziego-komisarza w sprawie sprzeciwu, a w razie
jego zaskarżenia, po uprawomocnieniu się postanowienia sądu, sędzia-komisarz dokonuje zmian
na liście wierzytelności na podstawie tych postanowień oraz zatwierdza listę wierzytelności.
2. Jeżeli sprzeciwu nie wniesiono, sędzia-komisarz zatwierdza listę wierzytelności po upływie
terminu do jego wniesienia.
3. Po upływie terminu do wniesienia sprzeciwów sędzia-komisarz może zatwierdzić częściowo
listę wierzytelności w zakresie nieobjętym sprzeciwami.
4. Postanowienie o zatwierdzeniu listy wierzytelności obwieszcza się.
Art. 261. [Postanowienie o zmianie na liście wierzytelności wydane z urzędu]
Sędzia-komisarz może z urzędu dokonać zmian na liście wierzytelności w razie stwierdzenia, że
na liście umieszczono wierzytelności, które w całości lub części nie istnieją, lub nie
umieszczono na liście wierzytelności, które podlegają umieszczeniu na liście z urzędu. O dacie
postanowienia o dokonaniu zmiany na liście obwieszcza się. Na postanowienie to przysługuje
zażalenie. Informację o prawomocności postanowienia o dokonaniu zmiany na liście obwieszcza
się.
Art. 262. [Uzupełnienie listy wierzytelności]
1. Jeżeli wierzytelność zgłoszono po terminie wyznaczonym do zgłoszenia wierzytelności lub
została ujawniona po tym terminie wierzytelność, która nie wymaga zgłoszenia, wierzytelność
taką umieszcza się na uzupełnieniu listy wierzytelności.
2. Lista wierzytelności ulega sprostowaniu stosownie do prawomocnych orzeczeń. Zmiana
wysokości wierzytelności zaistniała po ustaleniu listy wierzytelności jest uwzględniana przy
sporządzeniu planu podziału albo przy głosowaniu na zgromadzeniu wierzycieli.
2a. Do sprostowania niedokładności, błędów pisarskich albo rachunkowych lub innych
oczywistych omyłek na zatwierdzonej liście wierzytelności przepisy art. 350 i art. 353 Kodeksu
postępowania cywilnego stosuje się odpowiednio. Sprostowania dokonuje sędzia-komisarz.
Sprostowania może dokonać również referendarz sądowy. Wniesienie skargi na postanowienie
referendarza sądowego nie powoduje utraty mocy przez zaskarżone postanowienie. Sąd
rozpoznaje skargę w składzie jednego sędziego jako sąd drugiej instancji, stosując odpowiednio
przepisy o zażaleniu. Rozpoznając skargę, sąd wydaje postanowienie, w którym zaskarżone
postanowienie referendarza sądowego utrzymuje w mocy albo je zmienia. Prawomocne
postanowienie o sprostowaniu listy wierzytelności obwieszcza się.
3. (uchylony).
Art. 263. [Odmowa uznania wierzytelności]
 Odmowa uznania wierzytelności według przepisów niniejszego działu nie stanowi przeszkody
do jej dochodzenia we właściwym trybie. Z uwzględnieniem art. 145 ust. 1 dochodzenie
wierzytelności, której odmówiono uznania, jest możliwe dopiero po umorzeniu lub zakończeniu
postępowania upadłościowego.
Art. 264. [Wyciąg z listy wierzytelności]
1. Z zastrzeżeniem art. 296, po zakończeniu lub umorzeniu postępowania upadłościowego
wyciąg z zatwierdzonej przez sędziego-komisarza listy wierzytelności, zawierający oznaczenie
wierzytelności oraz sumy otrzymanej na jej poczet przez wierzyciela, jest tytułem egzekucyjnym
przeciwko upadłemu.
2. Upadły może żądać ustalenia, że wierzytelność objęta listą wierzytelności nie istnieje albo
istnieje w mniejszym zakresie, jeżeli nie uznał wierzytelności zgłoszonej w postępowaniu
upadłościowym i nie zapadło co do niej jeszcze prawomocne orzeczenie sądowe.
3. Po nadaniu wyciągowi z listy wierzytelności klauzuli wykonalności, zarzut, że wierzytelność
objęta listą wierzytelności nie istnieje albo że istnieje w mniejszym zakresie, upadły może
podnieść w drodze powództwa o pozbawienie tytułu wykonawczego wykonalności.
4. Przepisu ust. 1 nie stosuje się w stosunku do wierzycieli, wobec których upadły nie był
dłużnikiem osobistym.
Art. 265. [Umorzenie zobowiązań upadłego]
1. Jeżeli sąd umorzył część zobowiązań upadłego, które nie zostały zaspokojone w
postępowaniu upadłościowym, w wyciągu z listy wierzytelności, o którym mowa w art. 264 ust.
1, zamieszcza się wzmiankę określającą zakres odpowiedzialności upadłego.
2. Jeżeli sąd umorzył całość zobowiązań upadłego, które nie zostały zaspokojone w
postępowaniu upadłościowym, przepisu art. 264 nie stosuje się.
Art. 266. [Zwrot dokumentów]
 Wierzyciel może żądać zwrotu dokumentów złożonych w celu udowodnienia wierzytelności.
Na zarządzenie sędziego-komisarza sekretarz sądowy wydaje dokumenty z zaznaczeniem na
nich, w jakiej sumie wierzytelność została uznana.
TYTUŁ VA
Układ w upadłości
Art. 266a. [Zgłoszenie propozycji układowych]
1. W postępowaniu upadłościowym dopuszczalne jest zawarcie układu.
2. Propozycje układowe w postępowaniu upadłościowym mogą zgłosić upadły, wierzyciel oraz
syndyk.
Art. 266b. [Wstrzymanie likwidacji masy upadłości]
1. Podmioty uprawnione do złożenia propozycji układowych mogą wraz z propozycjami złożyć
wniosek o całkowite lub częściowe wstrzymanie likwidacji masy upadłości do czasu zatwierdzenia
układu.
2. Niedopuszczalne jest wstrzymanie likwidacji masy upadłości, jeżeli propozycje układowe nie
przewidują zaspokojenia wierzytelności nieobjętych układem niezwłocznie po zatwierdzeniu układu
i prawomocnym zakończeniu postępowania na tej podstawie.
3. Niedopuszczalne jest wstrzymanie likwidacji w zakresie przedmiotu obciążonego hipoteką,
zastawem, zastawem rejestrowym, zastawem skarbowym lub hipoteką morską, jeżeli sprzeciwi się
temu wierzyciel, którego wierzytelność jest w ten sposób zabezpieczona. Jeżeli sprzeciw wierzyciela
wpłynął do sędziego-komisarza po wydaniu postanowienia o wstrzymaniu likwidacji, sędziakomisarz uchyla swoje postanowienie w tym zakresie.
4. Sędzia-komisarz może wstrzymać likwidację masy upadłości, jeżeli zostały spełnione przesłanki
zwołania zgromadzenia wierzycieli w celu głosowania nad układem, o których mowa w art. 266c ust.
1.
5. Sędzia-komisarz wstrzymuje likwidację masy upadłości, jeżeli zostały spełnione przesłanki
zwołania zgromadzenia wierzycieli w celu głosowania nad układem, o których mowa w art. 266c ust.
2.
6. Sędzia-komisarz wstrzymuje likwidację masy upadłości wyłącznie w zakresie, jaki jest niezbędny
do wykonania układu.
Art. 266c. [Głosowanie nad układem]
1. Sędzia-komisarz może zwołać zgromadzenie wierzycieli w celu głosowania nad układem, jeżeli
zostało uprawdopodobnione, że układ zostanie przyjęty przez wierzycieli i wykonany.
2. Sędzia-komisarz zwołuje zgromadzenie wierzycieli, jeżeli wniosek jest popierany przez
wierzyciela lub wierzycieli posiadających łącznie co najmniej 50% sumy wierzytelności
przysługujących wierzycielom uprawnionym do głosowania nad układem.
3. Zgromadzenie wierzycieli zwołuje się po zatwierdzeniu listy wierzytelności. Jeżeli sędziakomisarz zatwierdził częściowo listę wierzytelności w zakresie nieobjętym sprzeciwami,
zgromadzenie wierzycieli zwołuje się, jeżeli suma wierzytelności objętych sprzeciwami nie
przekracza 15% sumy wierzytelności objętych układem.
Art. 266d. [Postanowienie o zakończeniu postępowania]
 Po prawomocnym zatwierdzeniu układu sąd wydaje postanowienie o zakończeniu postępowania.
Przepisy art. 362-367 stosuje się odpowiednio.
Art. 266e. [Wynagrodzenie syndyka]
 W przypadku zakończenia postępowania po prawomocnym zatwierdzeniu układu wynagrodzenie
ostateczne syndyka może zostać ustalone na podstawie przepisów art. 55 oraz art. 58-61 ustawy z
dnia 15 maja 2015 r. - Prawo restrukturyzacyjne, jeżeli będzie to korzystne dla syndyka i jest
uzasadnione jego zaangażowaniem w skuteczne zawarcie układu.
Art. 266f. [Odpowiednie stosowanie przepisów Prawa restrukturyzacyjnego]
 W zakresie nieuregulowanym w niniejszym tytule do układu i jego skutków przepisy Prawa
restrukturyzacyjnego stosuje się odpowiednio, przy czym czynności zastrzeżone dla nadzorcy
sądowego lub zarządcy wykonuje syndyk.
TYTUŁ VI (uchylony)
Układ
DZIAŁ I
Przepisy ogólne
Art. 267.
 (uchylony).
Art. 268.
 (uchylony).
Art. 269.
 (uchylony).
Art. 270.
 (uchylony).
Art. 271.
 (uchylony).
Art. 272.
 (uchylony).
Art. 273.
 (uchylony).
Art. 274.
 (uchylony).
Art. 275.
 (uchylony).
Art. 276.
 (uchylony).
Art. 277.
 (uchylony).
Art. 278.
 (uchylony).
Art. 279.
 (uchylony).
Art. 280.
 (uchylony).
DZIAŁ II
Zawarcie i zatwierdzenie układu
Art. 281.
 (uchylony).
Art. 282.
 (uchylony).
Art. 283.
 (uchylony).
Art. 284.
 (uchylony).
Art. 285.
 (uchylony).
Art. 286.
 (uchylony).
Art. 287.
 (uchylony).
Art. 288.
 (uchylony).
Art. 289.
 (uchylony).
DZIAŁ III
Skutki układu
Art. 290.
 (uchylony).
Art. 291.
 (uchylony).
Art. 292.
 (uchylony).
Art. 293.
 (uchylony).
Art. 294.
 (uchylony).
Art. 295.
 (uchylony).
Art. 296.
 (uchylony).
Art. 297.
 (uchylony).
DZIAŁ IV
Zmiana układu
Art. 298. 
 (uchylony).
Art. 299.
 (uchylony).
Art. 300.
 (uchylony).
Art. 301.
 (uchylony).
DZIAŁ V
Uchylenie układu
Art. 302.
 (uchylony).
Art. 303.
 (uchylony).
Art. 304.
 (uchylony).
Art. 305.
 (uchylony).
TYTUŁ VII
Likwidacja masy upadłości
DZIAŁ I
Przepisy ogólne
Art. 306. [Spis inwentarza; plan likwidacyjny]
 Po ogłoszeniu upadłości syndyk niezwłocznie przystępuje do spisu inwentarza i oszacowania
masy upadłości oraz sporządzenia planu likwidacyjnego. Syndyk składa sędziemu-komisarzowi
spis inwentarza wraz z planem likwidacyjnym w terminie trzydziestu dni od dnia ogłoszenia
upadłości. Plan likwidacyjny określa proponowane sposoby sprzedaży składników majątku
upadłego, w szczególności sprzedaży przedsiębiorstwa, termin sprzedaży, preliminarz wydatków
oraz ekonomiczne uzasadnienie dalszego prowadzenia działalności gospodarczej.
Art. 307. [Sprawozdanie finansowe; sprawozdanie ogólne o stanie masy upadłości]
1. Na podstawie spisu inwentarza i innych dokumentów upadłego oraz oszacowania syndyk
sporządza sprawozdanie finansowe na dzień poprzedzający ogłoszenie upadłości i niezwłocznie
przedkłada je sędziemu-komisarzowi.
2. Jeżeli z jakichkolwiek przyczyn syndyk nie może sporządzić spisu inwentarza, oszacowania,
planu likwidacji lub sprawozdania finansowego w terminie, o którym mowa w art. 306, składa
sędziemu-komisarzowi, w terminie miesiąca od dnia ogłoszenia upadłości, pisemne sprawozdanie
ogólne o stanie masy upadłości i o możliwości zaspokojenia wierzycieli. Złożenie sprawozdania
nie zwalnia syndyka od obowiązku sporządzenia dokumentów, o których mowa w ust. 1, gdy tylko
będzie to możliwe.
Art. 308. [Rozpoczęcie likwidacji masy upadłości]
1. Po sporządzeniu spisu inwentarza i sprawozdania finansowego albo po złożeniu pisemnego
sprawozdania ogólnego syndyk przeprowadza likwidację masy upadłości.
2. Syndyk jest obowiązany do podejmowania działań umożliwiających zakończenie likwidacji w
ciągu sześciu miesięcy od dnia ogłoszenia upadłości. Sędzia-komisarz i rada wierzycieli
rozpoznają wniosek o wyrażenie zgody na określony sposób likwidacji nie później niż w terminie
dwóch tygodni od dnia przedstawienia im wniosku przez syndyka.
Art. 309. [Wstrzymanie likwidacji]
 Sędzia-komisarz może wstrzymać likwidację masy upadłości do czasu uprawomocnienia się
postanowienia o ogłoszeniu upadłości.
Art. 310. [Sprzedaż ruchomości przed rozpoczęciem likwidacji]
1. Przed rozpoczęciem likwidacji masy upadłości syndyk może sprzedać z wolnej ręki bez
zezwolenia rady wierzycieli ruchomości, jeżeli jest to potrzebne na zaspokojenie kosztów
postępowania. Ponadto syndyk może sprzedać ruchomości, które ulegają szybkiemu zepsuciu lub
wskutek opóźnienia sprzedaży straciłyby znacznie na wartości albo których przechowanie pociąga
za sobą koszty zbyt wysokie w stosunku do ich wartości.
2. Jeżeli sędzia-komisarz wstrzyma likwidację masy upadłości, przepis ust. 1 stosuje się w zakresie
określonym przez sędziego-komisarza.
Art. 311. [Sposoby likwidacji masy upadłości]
1. Likwidacji masy upadłości dokonuje się przez sprzedaż z wolnej ręki lub w drodze przetargu
lub aukcji przedsiębiorstwa upadłego w całości lub jego zorganizowanych części, nieruchomości i
ruchomości, wierzytelności oraz innych praw majątkowych wchodzących w skład masy upadłości
albo przez ściągnięcie wierzytelności od dłużników upadłego i wykonanie innych jego praw
majątkowych.
1a. Skarbowi Państwa reprezentowanemu przez Ministra Obrony Narodowej przysługuje prawo
wykupu składników majątku służących do prowadzenia działalności w dziedzinie obronności i
bezpieczeństwa państwa.
1aa. O zamiarze sprzedaży składników majątku służących do prowadzenia działalności w
dziedzinie obronności i bezpieczeństwa państwa syndyk zawiadamia Ministra Obrony Narodowej,
który może przedstawić sędziemu-komisarzowi w terminie:
1) tygodnia od dnia zawiadomienia - opinię albo
2) trzydziestu dni od dnia zawiadomienia - oświadczenie o skorzystaniu z prawa wykupu, o
którym mowa w ust. 1a.
1ab. Wykup, o którym mowa w ust. 1a, jest dokonywany po cenie sprzedaży ustalonej na
podstawie dowodu z opinii biegłego, przy czym cena nie może być niższa niż kwota możliwa do
uzyskania w postępowaniu upadłościowym przy likwidacji na zasadach ogólnych, pomniejszona o
koszty postępowania, które należałoby ponieść w związku z likwidacją w takim trybie. Koszty
opinii biegłego ponosi Skarb Państwa.
1ac. Na postanowienie ustalające cenę sprzedaży, po której jest dokonywany wykup, o którym
mowa w ust. 1a, zażalenie przysługuje Ministrowi Obrony Narodowej, wierzycielom oraz
upadłemu.
1ad. W przypadku wykupu składników majątku obciążonych zastawem rejestrowym, przepisów
art. 327 i art. 328 nie stosuje się. Z ceny sprzedaży wyodrębnia się wartość rzeczy obciążonych
zastawem i przeznacza się ją na zaspokojenie zastawnika stosownie do przepisów art. 336 i art.
340.
1b. (uchylony).
1c. (uchylony).
2. W przypadkach wskazanych w ustawie likwidacja ruchomości obciążonych zastawem
rejestrowym oraz wierzytelności i praw obciążonych zastawem rejestrowym lub zastawem
finansowym może nastąpić także przez przejęcie ich przez wierzyciela będącego zastawnikiem
zastawu rejestrowego lub zastawu finansowego, jeżeli umowa o ustanowieniu zastawu przewiduje
zaspokojenie zastawnika w drodze przejęcia przedmiotu zastawu.
3. Przepisy dotyczące likwidacji w drodze sprzedaży ruchomości oraz przejęcia ruchomości
obciążonych zastawem rejestrowym stosuje się odpowiednio do sprzedaży i przejęcia przez
wierzyciela zwierząt, jeżeli nie jest to sprzeczne z przepisami dotyczącymi ochrony zwierząt.
Art. 312. [Dalsze prowadzenie przedsiębiorstwa upadłego]
1. Po ogłoszeniu upadłości można prowadzić dalej przedsiębiorstwo upadłego, jeżeli możliwe jest
zawarcie układu z wierzycielami lub możliwa jest sprzedaż przedsiębiorstwa upadłego w całości
lub jego zorganizowanych części.
2. Jeżeli syndyk prowadzi przedsiębiorstwo upadłego, powinien podjąć wszelkie działania
zapewniające zachowanie przedsiębiorstwa co najmniej w niepogorszonym stanie.
3. Syndyk nie może prowadzić dalej przedsiębiorstwa upadłego, jeżeli na upadłym ciąży
obowiązek zwrotu pomocy publicznej. Rada wierzycieli może zezwolić na zwrot pomocy
publicznej udzielonej niezgodnie z prawem i dalsze prowadzenie przedsiębiorstwa upadłego, jeżeli
zostanie uprawdopodobnione, że mimo zwrotu pomocy publicznej udzielonej niezgodnie z
prawem pozostali wierzyciele zostaną zaspokojeni w większym stopniu ze względu na sprzedaż
prowadzonego przedsiębiorstwa za większą kwotę lub w wyniku zawarcia i wykonania układu.
Art. 313. [Skutki sprzedaży dokonanej w postępowaniu upadłościowym]
1. Sprzedaż dokonana w postępowaniu upadłościowym ma skutki sprzedaży egzekucyjnej.
Nabywca składników masy upadłości nie odpowiada za zobowiązania podatkowe upadłego, także
powstałe po ogłoszeniu upadłości.
2. Sprzedaż nieruchomości powoduje wygaśnięcie praw oraz praw i roszczeń osobistych
ujawnionych przez wpis do księgi wieczystej albo nieujawnionych w ten sposób, lecz zgłoszonych
syndykowi w terminie określonym w art. 51 ust. 1 pkt 5. W miejsce prawa, które wygasło,
uprawniony nabywa prawo do zaspokojenia wartości wygasłego prawa z ceny uzyskanej ze
sprzedaży obciążonej nieruchomości. Skutek ten powstaje z chwilą zawarcia umowy sprzedaży.
Podstawą do wykreślenia praw, które wygasły na skutek sprzedaży, jest prawomocny plan
podziału sumy uzyskanej ze sprzedaży nieruchomości obciążonej. Podstawą wykreślenia hipoteki
jest umowa sprzedaży nieruchomości.
3. Pozostają w mocy bez potrącania ich wartości z ceny nabycia służebność drogi koniecznej,
służebność przesyłu oraz służebność ustanowiona w związku z przekroczeniem granicy przy
wznoszeniu budowli lub innego urządzenia. Użytkowanie oraz prawa dożywotnika pozostają w
mocy, jeżeli przysługuje im pierwszeństwo przed wszystkimi hipotekami lub jeżeli nieruchomość
nie jest hipotekami obciążona albo jeżeli wartość użytkowania i praw dożywotnika znajduje pełne
pokrycie w cenie nabycia. Jednakże w tym ostatnim wypadku wartość tych praw będzie zaliczona
na cenę nabycia.
4. Na wniosek właściciela nieruchomości władnącej, zgłoszony najpóźniej w zarzutach do planu
podziału sumy uzyskanej ze sprzedaży nieruchomości obciążonej, sędzia-komisarz może
postanowić, że służebność gruntowa, która nie znajduje pełnego pokrycia w cenie nabycia, zostaje
utrzymana w mocy, jeżeli jest dla nieruchomości władnącej konieczna, a nie obniża w sposób
istotny wartości nieruchomości obciążonej. Na postanowienie sędziego-komisarza przysługuje
zażalenie. Jeżeli wniosek o wyłączenie zgłoszony został w zarzutach, podlega rozpoznaniu razem z
zarzutami.
5. Przepisy ust. 2-4 stosuje się odpowiednio do sprzedaży prawa użytkowania wieczystego,
spółdzielczego własnościowego prawa do lokalu i statku morskiego wpisanego do rejestru
okrętowego.
6. Do sprzedaży ułamkowej części nieruchomości odpowiednie zastosowanie mają przepisy art.
1004, art. 1005, art. 1007, art. 1009, art. 1012 i art. 1013 Kodeksu postępowania cywilnego.
Art. 314. [Sprzedaż przedsiębiorstwa ze składnikami obciążonymi ograniczonymi prawami
rzeczowymi]
1. W razie zbycia przedsiębiorstwa, w którego skład wchodzą przedmioty obciążone
ograniczonymi prawami rzeczowymi, wartość składników mienia obciążonych tymi prawami
podlega ujawnieniu w umowie sprzedaży, a uzyskana cena podlega podziałowi z uwzględnieniem
art. 336 i 340.
2. Przepis ust. 1 stosuje się odpowiednio w razie zbycia zorganizowanej części przedsiębiorstwa.
Art. 315. [Wyłączenie rzeczy ruchomych z masy upadłości]
Sędzia-komisarz może wyłączyć określone składniki majątku z masy upadłości, w tym
nieruchomość lub jej ułamkową część, jeżeli nie można ich zbyć z zachowaniem przepisów
ustawy, a dalsze pozostawanie tych składników majątku w masie upadłości będzie niekorzystne
dla wierzycieli z uwagi na obciążenie masy upadłości związanymi z tym kosztami. Na
postanowienie sędziego-komisarza przysługuje zażalenie.
DZIAŁ II
Sprzedaż przedsiębiorstwa lub jego zorganizowanej części oraz nieruchomości, prawa
użytkowania wieczystego, spółdzielczego własnościowego prawa do lokalu i statku morskiego
wpisanego do rejestru okrętowego
Art. 316. [Sprzedaż przedsiębiorstwa – dyrektywy ogólne]
1. Przedsiębiorstwo upadłego powinno być sprzedane jako całość, chyba że nie jest to możliwe.
2. Sprzedaż przedsiębiorstwa upadłego może być, po wyrażeniu zgody przez sędziego-komisarza,
poprzedzona umową dzierżawy na czas określony z prawem pierwokupu, jeżeli przemawiają za
tym względy ekonomiczne.
3. (uchylony).
4. O sprzedaży przedsiębiorstwa upadłego obwieszcza się.
Art. 317. [Sukcesja administracyjna; odpowiedzialność nabywcy]
1. Na nabywcę przedsiębiorstwa upadłego przechodzą wszelkie koncesje, zezwolenia, licencje i
ulgi, które zostały udzielone upadłemu, chyba że odrębne ustawy stanowią inaczej.
2. Nabywca może używać oznaczenia przedsiębiorstwa upadłego, w którym mieści się jego
nazwisko, tylko za zgodą upadłego. Nabywca przedsiębiorstwa upadłego nabywa je w stanie
wolnym od obciążeń i nie odpowiada za zobowiązania upadłego. Wszelkie obciążenia na
składnikach przedsiębiorstwa wygasają, z wyjątkiem obciążeń wymienionych w art. 313 ust. 3 i 4.
2a. Przepis art. 231
 ustawy z dnia 26 czerwca 1974 r. - Kodeks pracy stosuje się odpowiednio.
3. Z chwilą zawiadomienia sądu, sądu polubownego lub organu prowadzącego postępowanie
administracyjne o nabyciu przedsiębiorstwa upadłego, nabywca przedsiębiorstwa wstępuje z mocy
prawa w miejsce upadłego lub syndyka do postępowań cywilnych, administracyjnych, sądowoadministracyjnych oraz przed sądami polubownymi, dotyczących przedsiębiorstwa lub jego
składników, bez zezwolenia strony przeciwnej.
Art. 318. [Sprzedaż zorganizowanej części przedsiębiorstwa; sprzedaż zbioru]
1. Jeżeli sprzedaż przedsiębiorstwa upadłego jako całości nie jest możliwa ze względów
ekonomicznych lub innych przyczyn, można sprzedać zorganizowaną część przedsiębiorstwa.
2. Przepis ust. 1 stosuje się odpowiednio do zbioru rzeczy lub praw obciążonych zastawem
rejestrowym, które wchodzą w skład przedsiębiorstwa. Suma uzyskana ze sprzedaży takiego
zbioru podlega podziałowi stosownie do przepisów art. 336 i 340.
Art. 319. [Wycena przedsiębiorstwa]
1. Jeżeli planowana jest sprzedaż przedsiębiorstwa upadłego w całości, przy sporządzaniu spisu
inwentarza i oszacowania masy upadłości, albo odrębnie, jeżeli możliwość takiej sprzedaży
ujawniła się na późniejszym etapie, biegły wybrany przez syndyka sporządza opis i oszacowanie
przedsiębiorstwa upadłego.
2. Opis przedsiębiorstwa powinien określać w szczególności przedmiot działalności
przedsiębiorstwa, nieruchomości wchodzące w jego skład, ich obszar oraz oznaczenie księgi
wieczystej lub zbioru dokumentów, inne środki trwałe, stwierdzone prawa, a także obciążenia.
3. W oszacowaniu należy odrębnie podać wartość przedsiębiorstwa w całości oraz jego
zorganizowanych części, jeżeli mogą być wydzielone do sprzedaży.
4. Jeżeli składniki przedsiębiorstwa są obciążone hipoteką, zastawem, zastawem rejestrowym,
zastawem skarbowym, hipoteką morską lub innymi prawami i skutkami ujawnienia praw i
roszczeń osobistych, w oszacowaniu należy oddzielnie podać, które z tych praw pozostają w mocy
po sprzedaży, a także ich wartość oraz wartość składników nimi obciążonych oraz stosunek
wartości poszczególnych składników obciążonych do wartości przedsiębiorstwa.
5. Zarzuty na opis i oszacowanie wnosi się w terminie tygodnia od dnia obwieszczenia o ich
przekazaniu sędziemu-komisarzowi. Zarzuty rozpoznaje sędzia-komisarz. W przypadku
wątpliwości co do rzetelności lub poprawności opisu i oszacowania, sędzia-komisarz wskazuje
biegłego do sporządzenia nowego opisu i oszacowania.
6. Przepis ust. 4 stosuje się odpowiednio w przypadku rzeczy, wierzytelności i innych praw
przeniesionych na wierzyciela w celu zabezpieczenia wierzytelności, o ile mają być one sprzedane
w ramach przedsiębiorstwa.
Art. 320. [Sprzedaż mienia w drodze przetargu albo aukcji]
1. Sprzedaż mienia uregulowana przepisami niniejszego działu może nastąpić w drodze przetargu
lub aukcji, do których przepisy Kodeksu cywilnego stosuje się odpowiednio, z tym że:
1) warunki przetargu lub aukcji zatwierdza sędzia-komisarz;
2) o przetargu lub aukcji należy zawiadomić przez obwieszczenie co najmniej na dwa
tygodnie, a jeżeli przetarg albo aukcja dotyczy przedsiębiorstwa spółki publicznej - co najmniej
na sześć tygodni przed terminem posiedzenia wyznaczonego w celu ich przeprowadzenia;
3) przetarg lub aukcję przeprowadza się na posiedzeniu jawnym;
4) przetarg lub aukcję prowadzi syndyk pod nadzorem sędziego-komisarza;
5) wyboru oferenta dokonuje syndyk; wybór wymaga zatwierdzenia przez sędziegokomisarza;
6) postanowienie zatwierdzające wybór oferenta sędzia-komisarz może wydać na posiedzeniu
niejawnym;
7) sędzia-komisarz może odroczyć zatwierdzenie wyboru oferenta o tydzień; w tym przypadku
postanowienie o zatwierdzeniu wyboru oferenta obwieszcza się.
2. Na postanowienie sędziego-komisarza o zatwierdzeniu wyboru oferenta przysługuje zażalenie.
3. Przy sprzedaży nieruchomości, prawa użytkowania wieczystego, spółdzielczego
własnościowego prawa do lokalu oraz statku morskiego wpisanego do rejestru okrętowego
przepisy art. 317 ust. 3 i art. 319 stosuje się odpowiednio.
Art. 321. [Zawarcie umowy sprzedaży]
1. Syndyk zawiera umowę sprzedaży w terminie określonym przez sędziego-komisarza, nie
dłuższym niż cztery miesiące od dnia zatwierdzenia wyboru oferenta przez sędziego-komisarza.
2. Jeżeli do zawarcia umowy nie dojdzie z winy oferenta, sędzia-komisarz wydaje postanowienie o
ogłoszeniu nowego przetargu albo aukcji, w których nie może uczestniczyć oferent, który nie
zawarł umowy.
Art. 322.
 (uchylony).
Art. 323.
 (uchylony).
Art. 324. [Prawo pierwszeństwa pracowników]
1. Jeżeli rada wierzycieli udzieliła zezwolenia, o którym mowa w art. 206 ust. 1 pkt 3, spółka z
udziałem ponad połowy pracowników upadłego będącego spółką handlową z udziałem Skarbu
Państwa ma pierwszeństwo w nabyciu przedsiębiorstwa upadłego albo jego zorganizowanej części
nadającej się do prowadzenia działalności gospodarczej.
2. Syndyk w pierwszej kolejności składa ofertę sprzedaży spółce pracowniczej, o której mowa w
ust. 1.
DZIAŁ III
Sprzedaż ruchomości oraz przejęcie przez zastawnika ruchomości obciążonej zastawem
rejestrowym
Art. 325. [Odpowiednie stosowanie przepisów o sprzedaży mienia]
 Jeżeli przepisy niniejszego działu nie stanowią inaczej, do sprzedaży ruchomości przepisy art. 320
i art. 321 stosuje się odpowiednio.
Art. 326.
 (uchylony).
Art. 327. [Uprawnienia zastawnika; postępowanie z rzeczą we władaniu zastawnika lub
osoby trzeciej]
1. Zastawnik zastawu rejestrowego może zaspokoić się z przedmiotu zastawu przez jego przejęcie
albo zbycie w trybie określonym w art. 24 ustawy z dnia 6 grudnia 1996 r. o zastawie rejestrowym
i rejestrze zastawów, jeżeli umowa o ustanowienie zastawu przewiduje taki sposób zaspokojenia
zastawnika.
2. Jeżeli rzecz obciążona zastawem rejestrowym znajduje się w posiadaniu zastawnika lub osób
trzecich, zastawnik zawiadamia o zaspokojeniu się syndyka. Sędzia-komisarz może wyznaczyć
zastawnikowi stosowny termin do zaspokojenia się z przedmiotu zastawu. Jeżeli zastawnik nie
skorzystał z tego prawa w wyznaczonym terminie, osoba, u której znajduje się rzecz obciążona
zastawem rejestrowym, obowiązana jest wydać przedmiot zastawu syndykowi. Po przekazaniu
przedmiotu zastawu syndyk dokonuje jego sprzedaży; suma uzyskana ze sprzedaży podlega
podziałowi, z uwzględnieniem art. 336 i 340.
3. W sprawach, o których mowa w ust. 2, postanowienie sędziego-komisarza o wydaniu
syndykowi przedmiotu zastawu podlega wykonaniu bez nadawania mu klauzuli wykonalności.
Art. 328. [Prawo wierzyciela do przejęcia przedmiotu zastawu rejestrowego na własność]
1. Jeżeli przedmiot zastawu rejestrowego, z którego wierzyciel może się zaspokoić, znajduje się
we władaniu syndyka, a wierzycielowi przysługuje prawo do przejęcia przedmiotu na własność,
sędzia-komisarz wyznacza wierzycielowi termin do wykonania tego prawa, nie krótszy niż jeden
miesiąc; po upływie terminu przedmiot zastawu zostanie sprzedany według przepisów ustawy.
2. Jeżeli rzecz obciążona zastawem rejestrowym znajduje się we władaniu syndyka, a umowa o
ustanowieniu zastawu przewiduje zaspokojenie zastawnika w trybie określonym w art. 24 ustawy,
o której mowa w art. 327 ust. 1, syndyk dokonuje sprzedaży rzeczy według przepisów niniejszej
ustawy.
Art. 329. [Obowiązek rozliczenia się z syndykiem]
 W przypadkach, o których mowa w art. 327 i 328, zastawnik jest obowiązany rozliczyć się z
syndykiem stosownie do przepisów ustawy z dnia 6 grudnia 1996 r. o zastawie rejestrowym i
rejestrze zastawów.
Art. 330. [Sprzedaż przedmiotu obciążonego zastawem wraz z przedsiębiorstwem]
1. Jeżeli przedmiot obciążony zastawem rejestrowym jest składnikiem przedsiębiorstwa upadłego i
jego sprzedaż wraz z przedsiębiorstwem może być korzystniejsza niż oddzielna sprzedaż
przedmiotu zastawu, przepisów art. 327 oraz art. 328 nie stosuje się.
2. W przypadku, o którym mowa w ust. 1, przedmiot obciążony zastawem sprzedaje się wraz z
przedsiębiorstwem. Z ceny sprzedaży przedsiębiorstwa wyodrębnia się wartość rzeczy obciążonej
zastawem i przeznacza się na zaspokojenie zastawnika stosownie do art. 336 i 340.
Art. 330a. [Przejęcie ruchomości na własność przez wierzyciela]
1. Jeżeli w skład masy upadłości wchodzą ruchomości, których nie można zbyć z zachowaniem
przepisów ustawy, wierzyciel może przejąć na własność ruchomości wystawione na sprzedaż albo
niektóre z nich w cenie nie niższej od połowy ceny oszacowania.
2. Pierwszeństwo przejęcia ruchomości na własność przysługuje wierzycielowi, którego
wierzytelność zabezpieczona jest zastawem, zastawem rejestrowym, zastawem skarbowym na tej
ruchomości, a w dalszej kolejności - temu wierzycielowi, który oferował najwyższą cenę.
3. Oświadczenie o przejęciu będzie uwzględnione tylko wtedy, gdy wierzyciel jednocześnie z
wnioskiem złoży całą cenę. Własność ruchomości przechodzi na wierzyciela z chwilą
zawiadomienia go przez syndyka o przyznaniu mu przejętej rzeczy.
4. Jeżeli fundusze masy upadłości wystarczają na zaspokojenie wszystkich wierzycieli z wyższej i
równorzędnej kategorii zaspokojenia i zobowiązań, o których mowa w art. 230, nabywca może
zaliczyć swoją wierzytelność na cenę nabycia.
5. Przepis art. 317 ust. 3 stosuje się odpowiednio.
DZIAŁ IV
Likwidacja wierzytelności i praw majątkowych
Art. 331. [Likwidacja wierzytelności]
1. Likwidacja wierzytelności upadłego następuje przez ich zbycie albo ściągnięcie.
2. Wybór sposobu likwidacji należy poprzedzić oceną, który z nich umożliwia zaspokojenie
wierzycieli w jak największym stopniu przy uwzględnieniu kosztów i ryzyka niepowodzenia
ściągnięcia wierzytelności upadłego oraz konieczności zaspokojenia zobowiązań, o których mowa
w art. 230, związanych z przedłużeniem postępowania upadłościowego.
Art. 332. [Likwidacja praw majątkowych]
 Likwidacja praw majątkowych upadłego następuje przez ich wykonanie albo zbycie.
Art. 333. [Likwidacja wierzytelności i praw majątkowych obciążonych zastawem
rejestrowym]
1. Do likwidacji wierzytelności i praw majątkowych upadłego obciążonych zastawem rejestrowym
stosuje się odpowiednio przepisy art. 327-330.
2. Do likwidacji wierzytelności i praw majątkowych upadłego obciążonych zastawem finansowym
stosuje się odpowiednio przepisy art. 327-330 oraz przepisy ustawy z dnia 2 kwietnia 2004 r. o
niektórych zabezpieczeniach finansowych.
Art. 334. [Tryb sprzedaży wierzytelności i praw majątkowych]
1. Do sprzedaży wierzytelności lub praw majątkowych upadłego przepisy art. 315, art. 320 i art.
321 stosuje się odpowiednio.
2. Rada wierzycieli może wyrazić zgodę na inną formę poszukiwania nabywcy, z jednoczesnym
określeniem warunków sprzedaży.
3. Nie stanowi oferty publicznej papierów wartościowych w rozumieniu art. 2 lit. d rozporządzenia
Parlamentu Europejskiego i Rady (UE) 2017/1129 z dnia 14 czerwca 2017 r. w sprawie prospektu,
który ma być publikowany w związku z ofertą publiczną papierów wartościowych lub
dopuszczeniem ich do obrotu na rynku regulowanym oraz uchylenia dyrektywy 2003/71/WE (Dz.
Urz. UE L 168 z 30.06.2017, str. 12) ogłoszenie udostępniane w związku ze sprzedażą papierów
wartościowych przez syndyka. Do takiej sprzedaży nie stosuje się przepisu art. 19 ust. 1 pkt 2
ustawy z dnia 29 lipca 2005 r. o obrocie instrumentami finansowymi.
4. Jeżeli przedmiotem sprzedaży są instrumenty finansowe dopuszczone do obrotu na rynku
regulowanym w rozumieniu ustawy z dnia 29 lipca 2005 r. o obrocie instrumentami finansowymi,
sędzia-komisarz może zezwolić na ich sprzedaż przez firmę inwestycyjną. W takim przypadku
sędzia-komisarz może wyznaczyć rynek regulowany lub polecić dokonanie wyboru rynku
regulowanego syndykowi oraz wyznaczyć minimalną cenę sprzedaży.
5. Przepis art. 317 ust. 3 stosuje się odpowiednio.
TYTUŁ VIII
Podział funduszów masy upadłości i sum uzyskanych ze zbycia rzeczy i praw obciążonych
rzeczowo
DZIAŁ I
Przepisy ogólne
Art. 335. [Fundusze masy upadłości]
 Fundusze masy upadłości obejmują sumy uzyskane z likwidacji masy upadłości oraz dochód
uzyskany z prowadzenia lub wydzierżawienia przedsiębiorstwa upadłego, a także odsetki od tych
sum zdeponowanych w banku, chyba że przepisy ustawy stanowią inaczej.
Art. 336. [Przeznaczenie sum uzyskanych z likwidacji rzeczy, wierzytelności i praw
majątkowych]
1. Sumy uzyskane z likwidacji rzeczy, wierzytelności i praw obciążonych hipoteką, zastawem,
zastawem rejestrowym, zastawem skarbowym lub hipoteką morską, a także prawami oraz prawami
osobistymi i roszczeniami ujawnionymi przez wpis do księgi wieczystej albo nieujawnionymi w
ten sposób, lecz zgłoszonymi syndykowi w terminie określonym w art. 51 ust. 1 pkt 5, przeznacza
się na zaspokojenie wierzycieli, których wierzytelności były zabezpieczone na tych rzeczach lub
prawach, z zachowaniem przepisów ustawy. Kwoty pozostałe po zaspokojeniu tych wierzytelności
wchodzą do funduszów masy upadłości.
2. Przepisy o zaspokojeniu wierzytelności zabezpieczonej zastawem stosuje się odpowiednio do
zaspokojenia wierzytelności zabezpieczonych przez przeniesienie na wierzyciela prawa własności
rzeczy, wierzytelności i innego prawa.
3. Do sum stanowiących pożytki rzeczy lub prawa obciążonego hipoteką, zastawem, zastawem
rejestrowym, zastawem skarbowym lub hipoteką morską, a także prawami oraz prawami
osobistymi i roszczeniami przepisu ust. 1 nie stosuje się.
Art. 337. [Podział funduszów masy upadłości]
1. Podziału funduszów dokonuje się jednorazowo albo kilkakrotnie w miarę likwidacji masy
upadłości po zatwierdzeniu przez sędziego-komisarza listy wierzytelności w całości lub części.
1a. W przypadku zatwierdzenia częściowego listy wierzytelności, w planie podziału uwzględnia
się kwoty objęte nierozpoznanymi sprzeciwami, zabezpieczając w masie upadłości środki na ich
ewentualną wypłatę po prawomocnym rozpoznaniu sprzeciwów.
2. W razie kilkakrotnego podziału funduszów masy upadłości, dokonuje się podziału ostatecznego
po całkowitym zlikwidowaniu masy upadłości.
Art. 338. [Ostateczny podział funduszów masy upadłości]
 Jeżeli w postępowaniu upadłościowym zaspokojeniu podlegają wierzytelności zabezpieczone
hipoteką, zastawem, zastawem rejestrowym, zastawem skarbowym i hipoteką morską, podziału
ostatecznego funduszów masy upadłości dokonuje się po podziale sumy uzyskanej ze zbycia
przedmiotu obciążonego.
Art. 339. [Odpowiednie stosowanie przepisów o podziale]
Do postępowania w sprawie podziału sumy uzyskanej z likwidacji rzeczy, wierzytelności i praw,
o których mowa w art. 336, stosuje się odpowiednio przepisy o postępowaniu w sprawie podziału
funduszów masy upadłości. O sporządzeniu planu podziału obwieszcza się i zawiadamia się
upadłego oraz te osoby, których prawa podlegają zaspokojeniu z sumy uzyskanej z likwidacji.
Środki zaskarżenia może wnosić upadły oraz osoby uprawnione do zaspokojenia z sumy uzyskanej
z likwidacji.
Art. 340. [Sposób ujęcia wierzytelności w planie podziału]
1. Wierzytelności osobiste zabezpieczone hipoteką, zastawem, zastawem rejestrowym, zastawem
skarbowym i hipoteką morską umieszcza się w planie podziału funduszów masy upadłości jedynie
w takiej sumie, w jakiej nie zostały zaspokojone z przedmiotu zabezpieczenia.
2. Przepis ust. 1 stosuje się odpowiednio do wierzytelności, które zostały zaspokojone przez zakład
ubezpieczeń w wykonaniu umowy ubezpieczenia zawartej przez upadłego.
Art. 341. [Sposób ujęcia wierzytelności wierzyciela spadku w planie podziału]
 Wierzytelność wierzyciela spadku przyjętego po ogłoszeniu upadłości, za którą masa upadłości
odpowiada, umieszcza się w planie podziału funduszów masy upadłości do wysokości wartości
majątku spadkowego. Jeżeli w postępowaniu upadłościowym dochodzone są wierzytelności dwu
lub więcej wierzycieli spadku, które łącznie przekraczają wartość majątku spadkowego,
wierzytelności te umieszcza się w planie podziału w wysokości obniżonej stosunkowo do
wysokości każdej z nich.
DZIAŁ II
Kolejność zaspokajania wierzycieli
Rozdział 1
Przepisy ogólne
Art. 342. [Kategorie należności]
1. Należności podlegające zaspokojeniu z funduszów masy upadłości dzieli się na następujące
kategorie:
1) kategoria pierwsza - przypadające za czas przed ogłoszeniem upadłości należności ze
stosunku pracy, z wyjątkiem roszczeń z tytułu wynagrodzenia reprezentanta upadłego lub
wynagrodzenia osoby wykonującej czynności związane z zarządem lub nadzorem nad
przedsiębiorstwem upadłego, należności rolników z tytułu umów o dostarczenie produktów z
własnego gospodarstwa rolnego, należności alimentacyjne oraz renty z tytułu odszkodowania
za wywołanie choroby, niezdolności do pracy, kalectwa lub śmierci i renty z tytułu zamiany
uprawnień objętych treścią prawa dożywocia na dożywotnią rentę, przypadające za trzy
ostatnie lata przed ogłoszeniem upadłości należności z tytułu składek na ubezpieczenia
społeczne w rozumieniu ustawy z dnia 13 października 1998 r. o systemie ubezpieczeń
społecznych (Dz. U. z 2024 r. poz. 497, 863, 1243 i 1615)) oraz należności powstałe w
postępowaniu restrukturyzacyjnym z czynności zarządcy albo należności powstałe z
czynności dłużnika dokonanych po otwarciu postępowania restrukturyzacyjnego
niewymagających zezwolenia rady wierzycieli albo zgody nadzorcy sądowego lub
dokonanych za zezwoleniem rady wierzycieli albo zgodą nadzorcy sądowego, jeżeli upadłość
ogłoszono w wyniku rozpoznania uproszczonego wniosku o ogłoszenie upadłości jak również
należności z tytułu kredytu, pożyczki, obligacji, gwarancji lub akredytyw lub innego
finansowania przewidzianego układem przyjętym w postępowaniu restrukturyzacyjnym i
udzielonego w związku z wykonaniem takiego układu, jeżeli upadłość ogłoszono w wyniku
rozpoznania wniosku o ogłoszenie upadłości złożonego nie później niż trzy miesiące po
prawomocnym uchyleniu układu;
2) kategoria druga - inne należności, jeżeli nie podlegają zaspokojeniu w innych
kategoriach, w szczególności podatki i inne daniny publiczne oraz pozostałe należności z
tytułu składek na ubezpieczenie społeczne;
3) kategoria trzecia - odsetki od należności ujętych w wyższych kategoriach w kolejności, w
jakiej podlega zaspokojeniu kapitał, a także sądowe i administracyjne kary grzywny oraz
należności z tytułu darowizn i zapisów;
4) kategoria czwarta - należności wspólników albo akcjonariuszy z tytułu pożyczki lub innej
czynności prawnej o podobnych skutkach, w szczególności dostawy towaru z odroczonym
terminem płatności, dokonanej na rzecz upadłego będącego spółką kapitałową w okresie
pięciu lat przed ogłoszeniem upadłości, wraz z odsetkami.
5) (uchylony).
2. (uchylony).
3. Przepisy dotyczące zaspokojenia należności ze stosunku pracy stosuje się odpowiednio do
roszczeń Funduszu Gwarantowanych Świadczeń Pracowniczych o zwrot z masy upadłości
świadczeń wypłaconych przez Fundusz pracownikom upadłego.
4. (uchylony).
5. Przepisu ust. 1 pkt 4 nie stosuje się do:
1) należności z tytułu pożyczek oraz innych czynności prawnych o podobnych skutkach
dokonanych w toku postępowania restrukturyzacyjnego, jak również w ramach wykonania
układu;
2) należności z tytułu pożyczek oraz innych czynności prawnych o podobnych skutkach
dokonanych przez wspólników albo akcjonariuszy dysponujących mniej niż 10% głosów na
zgromadzeniu wspólników albo na walnym zgromadzeniu spółki, chyba że są oni członkami
organów spółki lub faktycznie prowadzą jej sprawy;
3) należności wspólnika albo akcjonariusza, który stał się nim w wyniku konwersji
wierzytelności na udziały lub akcje dokonanej w ramach zawartego układu, z tytułu pożyczek
oraz innych czynności prawnych o podobnych skutkach dokonanych przed taką konwersją.
6. Do pożyczek lub innych czynności prawnych o podobnych skutkach dokonanych przez
podmiot, który dysponuje bezpośrednio większością głosów na zgromadzeniu wspólników albo
na walnym zgromadzeniu w spółce kapitałowej lub dysponuje bezpośrednio większością głosów
w spółce osobowej, będącej wspólnikiem albo akcjonariuszem upadłej spółki, która otrzymała
pożyczkę lub była beneficjentem czynności prawnej o podobnych skutkach, przepisy ust. 1 pkt 4
i ust. 5 stosuje się odpowiednio.
7. W przypadku domów maklerskich, o których mowa w art. 95 ust. 1 pkt 1 i 3 ustawy z dnia 29
lipca 2005 r. o obrocie instrumentami finansowymi, należności, o których mowa w ust. 1, dzieli
się na kategorie, o których mowa w ust. 1 pkt 1-4, a ponadto na:
1) kategorię piątą - należności z tytułu zobowiązań zaciągniętych w celu ich
zakwalifikowania jako instrumenty dodatkowe w Tier I do funduszy własnych domu
maklerskiego, o których mowa w art. 51 rozporządzenia nr 575/2013, wobec których
Komisja Nadzoru Finansowego nie udzieliła zgody, o której mowa w art. 110ea ust. 1 ustawy
z dnia 29 lipca 2005 r. o obrocie instrumentami finansowymi, wraz z odsetkami i kosztami
egzekucji;
2) kategorię szóstą - należności z tytułu zobowiązań zakwalifikowanych jako instrumenty w
Tier II do funduszy własnych domu maklerskiego, o których mowa w art. 62 rozporządzenia
nr 575/2013, wraz z odsetkami i kosztami egzekucji;
3) kategorię siódmą - należności z tytułu zobowiązań zakwalifikowanych jako instrumenty
dodatkowe w Tier I do funduszy własnych domu maklerskiego, o których mowa w art. 51
rozporządzenia nr 575/2013, wraz z odsetkami i kosztami egzekucji.
Art. 342a. [Wydzielenie upadłemu kwoty na zaspokojenie potrzeb mieszkaniowych]
1. Jeżeli upadły jest osobą fizyczną i w skład masy upadłości wchodzi lokal mieszkalny albo
dom jednorodzinny, w którym zamieszkuje upadły, a konieczne jest zaspokojenie potrzeb
mieszkaniowych upadłego i osób pozostających na jego utrzymaniu, z sumy uzyskanej z jego
sprzedaży wydziela się upadłemu kwotę odpowiadającą przeciętnemu czynszowi najmu lokalu
mieszkalnego w tej samej lub sąsiedniej miejscowości za okres od dwunastu do dwudziestu
czterech miesięcy.
2. Kwotę, o której mowa w ust. 1, na wniosek upadłego, określa sędzia-komisarz, biorąc pod
uwagę potrzeby mieszkaniowe upadłego, w tym liczbę osób pozostających na jego utrzymaniu,
zdolności zarobkowe upadłego, sumę uzyskaną ze sprzedaży lokalu mieszkalnego albo domu
jednorodzinnego oraz opinię syndyka. Na postanowienie sędziego-komisarza przysługuje
zażalenie.
3. Jeżeli fundusze masy upadłości na to pozwalają, a opuszczony przez upadłego lokal
mieszkalny albo dom jednorodzinny nie został jeszcze zbyty, sędzia-komisarz może przyznać
upadłemu zaliczkę na poczet kwoty, o której mowa w ust. 1.
Art. 343. [Należności zaspokajane w pierwszej kolejności]
1. Z masy upadłości zaspokaja się w pierwszej kolejności koszty postępowania, a jeżeli fundusze
masy upadłości na to pozwalają - również inne zobowiązania masy upadłości, o których mowa w
art. 230 ust. 2, w miarę wpływu do masy upadłości stosownych sum.
1a. Jeżeli inne zobowiązania masy upadłości, o których mowa w art. 230 ust. 2, nie zostaną
zaspokojone w sposób, o którym mowa w ust. 1, zaspokaja się je stosunkowo do wysokości
każdej z nich w drodze podziału funduszów masy upadłości. Przepisy art. 347-360 stosuje się
odpowiednio.
2. Zobowiązania alimentacyjne ciążące na upadłym, przypadające za czas po ogłoszeniu
upadłości, syndyk zaspokaja zgodnie z ust. 1 w terminach ich płatności, do dnia sporządzenia
ostatecznego planu podziału, każdorazowo dla każdego uprawnionego w kwocie nie wyższej niż
minimalne wynagrodzenie za pracę. Pozostała część tych należności nie podlega zaspokojeniu z
masy upadłości.
Art. 344. [Kolejność zaspokajania pozostałych należności]
1. Należności, o których mowa w art. 342 ust. 1 i 7, zaspokaja się dopiero po zaspokojeniu w
całości kosztów postępowania, zobowiązań masy upadłości i należności alimentacyjnych
zgodnie z art. 343.
2. Jeżeli suma przeznaczona do podziału nie wystarcza na zaspokojenie w całości wszystkich
należności, należności dalszej kategorii zaspokaja się dopiero po zaspokojeniu w całości
należności poprzedzającej kategorii, a jeżeli suma przeznaczona do podziału nie wystarcza na
zaspokojenie w całości wszystkich należności tej samej kategorii, należności te zaspokaja się
stosunkowo do wysokości każdej z nich.
Rozdział 2
Kolejność spłacania wierzytelności zabezpieczonych hipoteką, zastawem, zastawem
rejestrowym, zastawem skarbowym i hipoteką morską
Art. 345. [Zasady zaspokojenia wierzytelności zabezpieczonych hipotekami i zastawami]
1. Jeżeli przepis szczególny nie stanowi inaczej, wierzytelności zabezpieczone hipoteką,
zastawem, zastawem rejestrowym, zastawem skarbowym i hipoteką morską, a także wygasające
według przepisów ustawy prawa oraz skutki ujawnienia praw i roszczeń osobistych ciążące na
nieruchomości, użytkowaniu wieczystym, spółdzielczym własnościowym prawie do lokalu lub
statku morskim wpisanym do rejestru okrętowego, podlegają zaspokojeniu z sumy uzyskanej z
likwidacji obciążonego przedmiotu, pomniejszonej o koszty likwidacji tego przedmiotu oraz
inne koszty postępowania upadłościowego w wysokości nieprzekraczającej dziesiątej części
sumy uzyskanej z likwidacji, nie więcej jednak niż o taką część kosztów postępowania
upadłościowego, która wynika ze stosunku wartości obciążonego przedmiotu do wartości całej
masy upadłości.
2. Wierzytelności i prawa, o których mowa w ust. 1, są zaspokajane w kolejności
przysługującego im pierwszeństwa. Jeżeli z sumy uzyskanej z likwidacji obciążonego
przedmiotu zaspokojeniu podlegają zarówno wierzytelności zabezpieczone hipoteką, jak i
wygasające na podstawie art. 313 ust. 2 prawa oraz prawa i roszczenia osobiste, o
pierwszeństwie rozstrzyga chwila, od której liczy się skutki wpisu hipoteki, prawa lub
roszczenia do księgi wieczystej.
3. W równym stopniu z wierzytelnością zaspokaja się roszczenia o świadczenia uboczne objęte
zabezpieczeniem na mocy odrębnych przepisów. Przypadającą wierzycielowi sumę zalicza się
przede wszystkim na należność główną, następnie na odsetki i pozostałe roszczenia o
świadczenia uboczne, z tym że koszty postępowania uwzględnia się w ostatniej kolejności.
Art. 346. [Kolejność zaspokojenia wierzytelności zabezpieczonych hipotekami i
zastawami]
1. W razie sprzedaży nieruchomości, prawa użytkowania wieczystego, spółdzielczego
własnościowego prawa do lokalu lub statku morskiego wpisanego do rejestru okrętowego, przed
zaspokojeniem wierzytelności zabezpieczonych hipoteką albo hipoteką morską oraz innych
praw, w tym praw i roszczeń osobistych, które ciążyły na przedmiocie sprzedaży i które w
wyniku sprzedaży wygasły, zaspokaja się należności alimentacyjne w zakresie wskazanym w
art. 343 ust. 2 oraz przypadające za czas po ogłoszeniu upadłości renty za wywołanie choroby,
niezdolności do pracy, kalectwa lub śmierci i renty z tytułu zamiany uprawnień objętych treścią
prawa dożywocia na dożywotnią rentę, jak też wynagrodzenia za pracę pracowników
wykonujących pracę na nieruchomości, statku lub w lokalu za okres ostatnich trzech miesięcy
przed sprzedażą, jednakże tylko do wysokości trzykrotnego minimalnego wynagrodzenia za
pracę.
2. Odrębnego planu podziału nie sporządza się, jeżeli suma uzyskana ze sprzedaży nie wystarcza
na zaspokojenie wierzytelności z tytułu alimentów, rent i wynagrodzeń za pracę, o których
mowa w ust. 1.
DZIAŁ III
Postępowanie w sprawie podziału funduszów masy upadłości
Rozdział 1
Ustalenie planu podziału
Art. 347. [Treść planu podziału]
1. Syndyk sporządza i składa sędziemu-komisarzowi plan podziału funduszów masy upadłości,
w którym:
1) określa sumę podlegającą podziałowi;
2) wymienia wierzytelności i prawa osób uczestniczących w podziale;
3) określa sumę, jaka każdemu z uczestników przypada z podziału;
4) wskazuje, które sumy mają być wypłacone, a które i z jakich przyczyn mają być
pozostawione w depozycie sądowym lub pozostawione w masie upadłości na zaspokojenie
wierzytelności objętych nierozpoznanymi sprzeciwami;
5) określa, czy plan podziału jest częściowy czy ostateczny.
1a. (uchylony).
2. Sędzia-komisarz może wnieść do planu poprawki lub polecić syndykowi dokonanie
wskazanych zmian w planie.
Art. 348. [Oddzielny plan podziału]
1. W sprawach, w których wierzycielom przysługują prawa na zbytych rzeczach lub prawach, o
których mowa w art. 345 i 346, syndyk sporządza oddzielny plan podziału sum uzyskanych ze
sprzedanych rzeczy lub praw. Do tego planu stosuje się odpowiednio przepis art. 347.
2. W planie podziału sumy uzyskanej ze sprzedaży nieruchomości syndyk wymienia dodatkowo
prawa oraz prawa i roszczenia osobiste, które wskutek sprzedaży nieruchomości wygasły.
Art. 349. [Ogłoszenie o planie podziału]
1. Sędzia-komisarz zawiadamia upadłego i członków rady wierzycieli oraz obwieszcza, że plan
podziału można przeglądać w sekretariacie sądu i w terminie dwóch tygodni od dnia
obwieszczenia wnosić zarzuty przeciwko planowi podziału.
2. W przypadku złożenia ostatecznego planu podziału sędzia-komisarz dokonuje czynności, o
których mowa w ust. 1, po uprawomocnieniu się postanowienia o przyznaniu syndykowi
wynagrodzenia ostatecznego.
3. (uchylony).
Art. 350. [Rozpoznanie zarzutów przeciwko planowi podziału]
1. Zarzuty przeciwko planowi podziału rozpoznaje sędzia-komisarz.
2. W razie potrzeby sędzia-komisarz wysłucha osoby, których praw dotyczą zarzuty.
3. Na postanowienie sędziego-komisarza przysługuje zażalenie.
Art. 351. [Zatwierdzenie planu podziału]
1. Sędzia-komisarz zatwierdza plan podziału, jeżeli nie wniesiono zarzutów.
2. W razie wniesienia zarzutów, sprostowanie i zatwierdzenie planu podziału następuje po
uprawomocnieniu się postanowienia sędziego-komisarza w sprawie zarzutów, a w razie jego
zaskarżenia - po wydaniu postanowienia sądu.
3. Postanowienie o zatwierdzeniu planu podziału oraz prawomocne postanowienia o
sprostowaniu planu podziału oraz jego zmianie obwieszcza się.
Rozdział 2
Wykonanie planu podziału
Art. 352. [Chwila wykonania planu podziału]
1. Plan podziału wykonuje się niezwłocznie po jego zatwierdzeniu. Wykonanie planu podziału
nie może jednak nastąpić przed uprawomocnieniem się postanowienia o ogłoszeniu upadłości.
2. W razie wniesienia zarzutów przeciwko planowi podziału lub zażalenia na postanowienie w
sprawie zarzutów, plan wykonuje się w tych częściach, których nie dotyczą żądania zgłoszone w
zarzutach lub zażaleniu. W takim przypadku zakres wykonania planu określa sędzia-komisarz.
Art. 353. [Sposób wykonania planu podziału]
1. Wykonując plan podziału, syndyk wydaje wierzycielowi należną mu kwotę lub przelewa ją na
rachunek bankowy wierzyciela.
2. Po wykonaniu planu podziału syndyk składa sprawozdanie z wykonania planu podziału.
3. (uchylony).
Art. 354. [Wejście upadłego w prawa wierzyciela]
1. W razie zaspokojenia wierzytelności wierzyciela osobistego upadłego, zabezpieczonej na
mieniu upadłego hipoteką lub hipoteką morską, przed zbyciem przedmiotu obciążonego, w
prawa wierzyciela wchodzi upadły. Odpowiedniego wpisu o tym dokonuje się w księdze
wieczystej lub w rejestrze okrętowym.
2. Podstawę wpisu stanowi wyciąg z planu podziału funduszów masy upadłości uwierzytelniony
przez sekretarza sądowego.
Art. 355. [Zaspokojenie wierzytelności zabezpieczonej poręczeniem]
 Sumę wydzieloną na zaspokojenie wierzytelności, za którą osoba trzecia odpowiada jako
poręczyciel, gwarant lub współdłużnik, wydaje się wierzycielowi w proporcji do wysokości
kwoty należnej mu w dniu sporządzenia planu podziału, a poręczycielowi, gwarantowi lub
współdłużnikowi - w proporcji do wysokości dokonanej zapłaty.
Art. 356. [Zaspokojenie wierzytelności warunkowej]
1. Sumę wydzieloną na zaspokojenie wierzytelności, której wysokość zależy od warunku
rozwiązującego, wydaje się wierzycielowi bez zabezpieczenia, chyba że obowiązek
zabezpieczenia ciąży na wierzycielu z mocy istniejącego między nim a upadłym stosunku
prawnego.
2. Sumę wydzieloną na zaspokojenie wierzytelności, której zapłata zależy od warunku
zawieszającego, w tym wierzytelności, o których mowa w art. 248 ust. 2, wydaje się
wierzycielowi, jeżeli udowodni, że warunek się ziścił; w przeciwnym razie sumę tę składa się do
depozytu sądowego.
3. Sumę wydzieloną na zaspokojenie wierzytelności niewymagalnej składa się do depozytu
sądowego.
Art. 357.
 (uchylony).
Art. 358. [Złożenie należności do depozytu sądowego]
 Jeżeli wierzyciel nie odbierze swojej należności w terminie miesiąca lub gdy należna mu suma
nie może być mu wydana z powodu podania nieprawidłowego adresu albo niepodania rachunku
bankowego, sumy należne temu wierzycielowi składa się do depozytu sądowego.
Art. 359. [Orzekanie o złożeniu do depozytu sądowego lub o wydaniu kwot z depozytu]
1. W sprawach o złożenie do depozytu sądowego orzeka sędzia-komisarz. Przepisów art. 6933
 §
1 i 3 Kodeksu postępowania cywilnego nie stosuje się.
2. W sprawach o wydanie kwot złożonych do depozytu sądowego orzeka sędzia-komisarz, a po
prawomocnym zakończeniu lub umorzeniu postępowania upadłościowego - sąd.
Art. 360. [Wydanie sum złożonych do depozytu]
1. W postępowaniu o wydanie kwoty z depozytu sądowego badaniu podlega jedynie legitymacja
czynna wnioskodawcy. Kwoty z depozytu wydaje się osobie, na którą przeszło uprawnienie
wierzyciela do wypłaty kwoty z depozytu, jeżeli przejście to będzie wykazane dokumentem
urzędowym lub prywatnym z podpisem urzędowo poświadczonym.
2. Termin do odbioru depozytu sądowego wynosi trzy lata od dnia uprawomocnienia się
postanowienia o zakończeniu albo umorzeniu postępowania upadłościowego, ale nie mniej niż
trzy lata od daty ziszczenia się warunku, o którym mowa w art. 356 ust. 1 lub 2, albo od daty
wymagalności. Po upływie terminu prawa do niepodjętego depozytu przechodzą na Skarb
Państwa. Do likwidacji niepodjętego depozytu zastosowanie mają przepisy art. 69318-69322
Kodeksu postępowania cywilnego.
TYTUŁ IX
Zakończenie i umorzenie postępowania upadłościowego oraz ich skutki
Art. 361. [Przypadki umorzenia postępowania upadłościowego]
1. Sąd umorzy postępowanie upadłościowe, jeżeli:
1) majątek pozostały po wyłączeniu z niego przedmiotów majątkowych dłużnika obciążonych
hipoteką, zastawem, zastawem rejestrowym, zastawem skarbowym lub hipoteką morską nie
wystarcza na zaspokojenie kosztów postępowania;
2) wierzyciele zobowiązani uchwałą zgromadzenia wierzycieli albo postanowieniem sędziegokomisarza nie złożyli w wyznaczonym terminie zaliczki na koszty postępowania, a brak jest
płynnych funduszów na te koszty;
3) wszyscy wierzyciele, którzy zgłosili swoje wierzytelności, żądają umorzenia postępowania, a
upadły wyraził na to zgodę.
2. W przypadku umorzenia postępowania upadłościowego z powodu, o którym mowa w ust. 1 pkt 1,
sąd ustala, czy materiał zgromadzony w sprawie daje podstawę do rozwiązania podmiotu wpisanego
do Krajowego Rejestru Sądowego bez przeprowadzania postępowania likwidacyjnego.
3. Jeżeli w toku postępowania doszło do sprzedaży rzeczy lub praw, wymagającej sporządzenia
oddzielnego planu podziału, o którym mowa w art. 348 ust. 1, umorzenie postępowania nie może
nastąpić wcześniej niż po wykonaniu planu podziału sum uzyskanych ze sprzedaży tych rzeczy lub
praw.
Art. 362. [Doręczenie postanowienia o umorzeniu postępowania upadłościowego]
1. Postanowienie o umorzeniu postępowania upadłościowego doręcza się upadłemu, syndykowi oraz
członkom rady wierzycieli. Na postanowienie przysługuje zażalenie.
2. Postanowienie o umorzeniu postępowania, postanowienie sądu drugiej instancji w przedmiocie
rozpoznania zażalenia na postanowienie o umorzeniu postępowania oraz informację o
prawomocności postanowienia o umorzeniu postępowania obwieszcza się.
Art. 363. [Postanowienie o umorzeniu postępowania upadłościowego]
 Prawomocne postanowienie o umorzeniu postępowania upadłościowego stanowi podstawę do
wykreślenia wpisów dotyczących upadłości w księdze wieczystej i w rejestrach.
Art. 364. [Odzyskanie prawa do zarządzania majątkiem]
1. Z dniem uprawomocnienia się postanowienia o umorzeniu postępowania upadłościowego upadły
odzyskuje prawo zarządzania swoim majątkiem i rozporządzania jego składnikami.
2. Syndyk wyda niezwłocznie upadłemu jego majątek, księgi, korespondencję i dokumenty. W razie
potrzeby sąd wyda postanowienie nakazujące przymusowe odebranie majątku. Prawomocne
postanowienie ma moc tytułu wykonawczego.
Art. 365. [Przechowanie dokumentacji]
1. Jeżeli upadły nie odbiera ksiąg, korespondencji lub dokumentów w terminie wyznaczonym przez
syndyka, syndyk oddaje je na przechowanie na koszt upadłego. Syndyk może wstrzymać wydanie
upadłemu majątku potrzebnego na pokrycie kosztów przechowania ksiąg, korespondencji lub
dokumentów do czasu ich odebrania przez upadłego.
2. Syndyk pokrywa koszty przechowania ksiąg, korespondencji lub dokumentów z funduszów masy
upadłości, jeżeli posiada płynne środki pozwalające na pokrycie tych kosztów. W przypadku braku
płynnych środków syndyk dokonuje za zgodą sądu likwidacji majątku w celu pokrycia kosztów ich
przechowania.
3. W przypadku braku majątku potrzebnego na pokrycie kosztów przechowania ksiąg,
korespondencji lub dokumentów sąd zasądza od upadłego na rzecz przechowawcy koszty
przechowania. W przypadku upadłego będącego osobą prawną albo spółką osobową sąd może
zasądzić koszty przechowania od osób upoważnionych do reprezentowania upadłego, określając
osobę albo osoby ponoszące koszty przechowania. Na postanowienie sądu zażalenie przysługuje
wyłącznie upadłemu, osobie zobowiązanej do ponoszenia kosztów oraz przechowawcy.
4. Jeżeli oddanie na przechowanie ksiąg, korespondencji lub dokumentów jest niemożliwe, podlegają
one złożeniu do właściwego archiwum wraz z aktami postępowania upadłościowego na koszt
upadłego, z wyjątkiem dokumentacji osobowej i płacowej, do której stosuje się przepis art. 51u ust. 3
ustawy z dnia 14 lipca 1983 r. o narodowym zasobie archiwalnym i archiwach (Dz. U. z 2020 r. poz.
164). Koszty te ściąga się w trybie przepisów Kodeksu postępowania cywilnego o egzekucji opłat
sądowych. Przepis ust. 3 stosuje się odpowiednio.
Art. 366. [Likwidacja majątku w przypadku nieodebrania majątku]
1. Sąd zarządza likwidację majątku i określa sposób likwidacji, jeżeli upadły nie odbierze swojego
majątku w terminie wyznaczonym przez syndyka.
2. Sąd może nakazać likwidację majątku na koszt upadłego przez przekazanie majątku na cele
dobroczynne lub w inny sposób, jeżeli likwidacja majątku w sposób określony przez sąd okaże się
niemożliwa lub nadmiernie utrudniona. Przepis art. 365 ust. 3 stosuje się odpowiednio.
3. Na postanowienie w przedmiocie likwidacji przysługuje zażalenie.
Art. 367. [Umorzenie postępowania o uznanie czynności upadłego za bezskuteczną]
1. Po umorzeniu postępowania upadłościowego umarza się wszczęte przez syndyka niezakończone
procesy o uznanie za bezskuteczną czynności dokonanej przez upadłego ze szkodą dla wierzycieli.
Wzajemne roszczenia o zwrot kosztów procesu wygasają.
2. W innych postępowaniach cywilnych upadły wchodzi do postępowania w miejsce syndyka.
Art. 368. [Przypadki zakończenia postępowania upadłościowego]
1. Sąd po wykonaniu ostatecznego planu podziału stwierdza zakończenie postępowania
upadłościowego.
2. Sąd stwierdza zakończenie postępowania także wtedy, gdy w toku postępowania wszyscy
wierzyciele zostali zaspokojeni.
3. Przepisy art. 362-367 stosuje się odpowiednio.
Art. 369. [Dopuszczalność umorzenia całości lub części zobowiązań upadłego]
1. W terminie trzydziestu dni od dnia obwieszczenia postanowienia o zakończeniu postępowania
upadłościowego upadły będący osobą fizyczną może złożyć wniosek o ustalenie planu spłaty
wierzycieli i umorzenie pozostałej części zobowiązań, które nie zostały zaspokojone w postępowaniu
upadłościowym.
1a. W terminie, o którym mowa w ust. 1, upadły będący osobą fizyczną może również złożyć
wniosek o umorzenie zobowiązań bez ustalenia planu spłaty wierzycieli, jeśli osobista sytuacja
upadłego w oczywisty sposób wskazuje, że jest on trwale niezdolny do dokonywania jakichkolwiek
spłat w ramach planu spłaty wierzycieli. Przepis art. 370f ust. 2 stosuje się.
1b. Wnioski, o których mowa w ust. 1 i 1a, rozpoznaje się na rozprawie. O terminie rozprawy
zawiadamia się wierzycieli przez obwieszczenie.
2. Jeżeli niezdolność do dokonywania jakichkolwiek spłat w ramach planu spłaty wierzycieli
wynikająca z osobistej sytuacji upadłego nie ma charakteru trwałego, sąd umarza zobowiązania
upadłego bez ustalenia planu spłaty wierzycieli pod warunkiem, że w terminie pięciu lat od dnia
uprawomocnienia się postanowienia o warunkowym umorzeniu zobowiązań upadłego bez ustalenia
planu spłaty wierzycieli upadły ani żaden z wierzycieli nie złoży wniosku o ustalenie planu spłaty
wierzycieli, na skutek którego sąd, uznając, że ustała niezdolność upadłego do dokonywania
jakichkolwiek spłat w ramach planu spłaty wierzycieli, uchyli postanowienie o warunkowym
umorzeniu zobowiązań upadłego bez ustalenia planu spłaty wierzycieli i ustali plan spłaty
wierzycieli. Przepisy art. 370a ust. 10 i art. 370f ust. 2 stosuje się.
2a. Na podstawie złożonego w terminie, o którym mowa w ust. 2, wniosku upadłego lub wierzyciela,
o którym mowa w ust. 2, sąd może uchylić postanowienie o warunkowym umorzeniu zobowiązań
upadłego bez ustalenia planu spłaty wierzycieli i ustalić plan spłaty wierzycieli również po upływie
pięciu lat od dnia uprawomocnienia się postanowienia o warunkowym umorzeniu zobowiązań
upadłego bez ustalenia planu spłaty wierzycieli.
2b. W okresie pięciu lat od dnia uprawomocnienia się postanowienia o warunkowym umorzeniu
zobowiązań upadłego bez ustalenia planu spłaty wierzycieli upadły nie może dokonywać czynności
prawnych, dotyczących jego majątku, które mogłyby pogorszyć jego sytuację majątkową.
2c. W szczególnie uzasadnionych przypadkach sąd, na wniosek upadłego, może wyrazić zgodę na
dokonanie czynności prawnej, o której mowa w ust. 2b, albo zatwierdzić jej dokonanie.
2d. W okresie, o którym mowa w ust. 2b, upadły jest obowiązany składać sądowi corocznie, do
końca kwietnia, sprawozdanie ze swojej sytuacji majątkowej i zawodowej za poprzedni rok
kalendarzowy, w którym wykazuje osiągnięte przychody oraz nabyte składniki majątkowe o
wartości przekraczającej przeciętne miesięczne wynagrodzenie w sektorze przedsiębiorstw bez
wypłat nagród z zysku za ostatni kwartał okresu sprawozdawczego, ogłoszone przez Prezesa
Głównego Urzędu Statystycznego, jak również swoje możliwości zarobkowe, wydatki potrzebne na
swoje utrzymanie i osób pozostających na jego utrzymaniu, w tym potrzeby mieszkaniowe. Do
sprawozdania upadły dołącza kopię złożonego rocznego zeznania podatkowego.
2e. W okresie, o którym mowa w ust. 2b, przepis art. 370c ust. 1 stosuje się odpowiednio.
2f. Sąd uchyla postanowienie o warunkowym umorzeniu zobowiązań upadłego bez ustalenia planu
spłaty wierzycieli, gdy w okresie, o którym mowa w ust. 2b, upadły:
1) nie złożył w terminie sprawozdania, o którym mowa w ust. 2d,
2) w sprawozdaniu, o którym mowa w ust. 2d, podał nieprawdziwe informacje, w szczególności
zataił osiągnięte przychody lub nabyte składniki majątkowe,
3) dokonał czynności prawnej, o której mowa w ust. 2b, bez uzyskania zgody sądu albo
czynność ta nie została przez sąd zatwierdzona,
4) ukrywał majątek lub czynność prawna upadłego została prawomocnie uznana za dokonaną z
pokrzywdzeniem wierzycieli
- chyba że uchybienie obowiązkom jest nieznaczne lub zaniechanie uchylenia postanowienia o
warunkowym umorzeniu zobowiązań upadłego bez ustalenia planu spłaty wierzycieli jest
uzasadnione względami słuszności lub względami humanitarnymi; przepis art. 370a ust. 10 stosuje
się.
2g. W razie uchylenia postanowienia o warunkowym umorzeniu zobowiązań upadłego bez ustalenia
planu spłaty wierzycieli zobowiązania upadłego nie podlegają umorzeniu.
2h. Jeżeli upadły ani żaden z wierzycieli nie złoży wniosku, o którym mowa w ust. 2, zobowiązania
upadłego, o których mowa w ust. 1, ulegają umorzeniu z upływem pięciu lat od dnia
uprawomocnienia się postanowienia o warunkowym umorzeniu zobowiązań upadłego bez ustalenia
planu spłaty wierzycieli. Na wniosek upadłego lub wierzyciela sąd wydaje postanowienie
stwierdzające umorzenie zobowiązań upadłego bez ustalenia planu spłaty wierzycieli. W
postanowieniu sąd wskazuje datę umorzenia zobowiązań upadłego.
3. Sąd oddala wniosek, o którym mowa w ust. 1 lub 1a, jeżeli:
1) upadły doprowadził do swojej niewypłacalności lub istotnie zwiększył jej stopień w sposób
celowy, w szczególności przez trwonienie części składowych majątku oraz celowe
nieregulowanie wymagalnych zobowiązań,
2) w okresie dziesięciu lat przed dniem zgłoszenia wniosku o ogłoszenie upadłości w stosunku
do upadłego prowadzono postępowanie upadłościowe, w którym umorzono całość lub część jego
zobowiązań
- chyba że uwzględnienie wniosku, o którym mowa w ust. 1 lub 1a, jest uzasadnione względami
słuszności lub względami humanitarnymi.
Art. 370.
 (uchylony).
Art. 370a. [Ustalenie planu spłaty wierzycieli]
1. W postanowieniu o ustaleniu planu spłaty wierzycieli sąd ustala, czy upadły doprowadził do
swojej niewypłacalności lub istotnie zwiększył jej stopień umyślnie lub wskutek rażącego
niedbalstwa, oraz określa, w jakim zakresie i okresie, nie dłuższym niż trzydzieści sześć miesięcy,
upadły jest obowiązany spłacać zobowiązania uznane na liście wierzytelności a niewykonane w toku
postępowania upadłościowego na podstawie planów podziału oraz jaka część zobowiązań upadłego
powstałych przed dniem ogłoszenia upadłości zostanie umorzona po wykonaniu planu spłaty
wierzycieli.
2. W przypadku ustalenia, że upadły doprowadził do swojej niewypłacalności lub istotnie zwiększył
jej stopień umyślnie lub wskutek rażącego niedbalstwa, plan spłaty wierzycieli nie może być
ustalony na okres krótszy niż trzydzieści sześć miesięcy ani dłuższy niż osiemdziesiąt cztery
miesiące.
3. W przypadku gdy w drodze wykonania planów podziału oraz planu spłaty wierzycieli dłużnik
spłaci co najmniej 70% zobowiązań uznanych na liście wierzytelności, plan spłaty wierzycieli nie
może zostać ustalony na okres dłuższy niż rok.
4. W przypadku gdy w drodze wykonania planów podziału oraz planu spłaty wierzycieli dłużnik
spłaci co najmniej 50% zobowiązań uznanych na liście wierzytelności, plan spłaty wierzycieli nie
może zostać ustalony na okres dłuższy niż dwa lata.
5. Do okresów spłaty, o których mowa w ust. 2-4, zalicza się okres od upływu sześciu miesięcy od
dnia ogłoszenia upadłości do dnia zakończenia postępowania upadłościowego. Do okresu spłaty nie
zalicza się okresu warunkowego umorzenia zobowiązań upadłego bez ustalenia planu spłaty
wierzycieli.
6. Osoba, która pełniła w postępowaniu upadłościowym funkcję syndyka, na żądanie sądu składa, w
terminie czternastu dni, opis przyczyn powstania stanu niewypłacalności upadłego.
7. Koszty postępowania upadłościowego oraz inne zobowiązania masy upadłości niezaspokojone w
toku postępowania upadłościowego uwzględnia się w planie spłaty wierzycieli w pełnej wysokości,
chyba że możliwości zarobkowe upadłego, konieczność utrzymania upadłego i osób pozostających
na jego utrzymaniu oraz ich potrzeby mieszkaniowe nie pozwalają na zaspokojenie kosztów
postępowania upadłościowego oraz innych zobowiązań masy upadłości w pełnej wysokości.
8. Sąd nie jest związany stanowiskiem upadłego oraz wierzycieli co do treści planu spłaty
wierzycieli. Ustalając plan spłaty wierzycieli, sąd bierze pod uwagę możliwości zarobkowe
upadłego, konieczność utrzymania upadłego i osób pozostających na jego utrzymaniu oraz ich
potrzeby mieszkaniowe, wysokość niezaspokojonych wierzytelności oraz stopień zaspokojenia
wierzytelności w postępowaniu upadłościowym.
9. Do planu spłaty wierzycieli stosuje się odpowiednio przepisy art. 336 i art. 340-346.
10. Postanowienie w przedmiocie ustalenia planu spłaty wierzycieli albo w przedmiocie umorzenia
zobowiązań upadłego bez ustalenia planu spłaty wierzycieli lub w przedmiocie warunkowego
umorzenia zobowiązań upadłego bez ustalenia planu spłaty wierzycieli oraz informację o
prawomocności tych postanowień obwieszcza się. Na postanowienie sądu w przedmiocie ustalenia
planu spłaty wierzycieli albo w przedmiocie umorzenia zobowiązań upadłego bez ustalenia planu
spłaty wierzycieli lub w przedmiocie warunkowego umorzenia zobowiązań upadłego bez ustalenia
planu spłaty wierzycieli przysługuje zażalenie. Postanowienie sądu drugiej instancji w przedmiocie
rozpoznania zażalenia oraz informację o prawomocności tego postanowienia obwieszcza się.
11. Ustalenie planu spłaty wierzycieli nie narusza praw wierzyciela wobec poręczyciela upadłego
oraz współdłużnika upadłego ani praw wynikających z hipoteki, zastawu, zastawu rejestrowego,
zastawu skarbowego oraz hipoteki morskiej, jeżeli były one ustanowione na mieniu osoby trzeciej.
Ustalenie planu spłaty wierzycieli i umorzenie zobowiązań upadłego jest skuteczne również w
stosunkach między upadłym, a poręczycielem, gwarantem i współdłużnikiem upadłego.
Art. 370b. [Skarga kasacyjna]
1. Od postanowienia sądu drugiej instancji w przedmiocie ustalenia planu spłaty wierzycieli albo w
przedmiocie umorzenia zobowiązań upadłego bez ustalenia planu spłaty wierzycieli lub w
przedmiocie warunkowego umorzenia zobowiązań upadłego bez ustalenia planu spłaty wierzycieli
przysługuje skarga kasacyjna.
2. W przypadku wniesienia skargi kasacyjnej, sąd upadłościowy na wniosek skarżącego może
wstrzymać wydanie postanowienia o umorzeniu zobowiązań upadłego, o którym mowa w art. 370f
ust. 1.
3. Jeżeli w wyniku rozpoznania skargi kasacyjnej postanowienie w przedmiocie ustalenia planu
spłaty wierzycieli zostanie uchylone, sąd upadłościowy uchyla postanowienie o umorzeniu
zobowiązań upadłego, o którym mowa w art. 370f ust. 1.
4. Postanowienie Sądu Najwyższego w przedmiocie rozpoznania skargi kasacyjnej obwieszcza się.
Art. 370c. [Czynności w okresie wykonywania planu spłaty wierzycieli]
1. W okresie wykonywania planu spłaty wierzycieli niedopuszczalne jest wszczęcie postępowania
egzekucyjnego dotyczącego wierzytelności wynikających z zobowiązań upadłego, o których mowa
w art. 369 ust. 1, z wyjątkiem wierzytelności wynikających z zobowiązań, o których mowa w art.
370f ust. 2.
2. W okresie wykonywania planu spłaty wierzycieli upadły nie może dokonywać czynności
prawnych, które mogłyby pogorszyć jego zdolność do wykonania planu spłaty wierzycieli.
3. W szczególnie uzasadnionych przypadkach sąd na wniosek upadłego może wyrazić zgodę na
dokonanie albo zatwierdzić dokonanie czynności prawnej, o której mowa w ust. 2.
4. Upadły jest obowiązany składać sądowi corocznie do końca kwietnia sprawozdanie z wykonania
planu spłaty wierzycieli za poprzedni rok kalendarzowy, w którym wykazuje osiągnięte przychody,
spłacone kwoty oraz nabyte składniki majątkowe o wartości przekraczającej przeciętne miesięczne
wynagrodzenie w sektorze przedsiębiorstw bez wypłat nagród z zysku w trzecim kwartale roku
poprzedniego, ogłoszone przez Prezesa Głównego Urzędu Statystycznego. Do sprawozdania upadły
dołącza kopię rocznego zeznania podatkowego.
Art. 370d. [Zmiana planu spłaty wierzycieli]
1. Jeżeli upadły nie może wywiązać się z obowiązków określonych w planie spłaty wierzycieli, sąd
na jego wniosek po wysłuchaniu wierzycieli może zmienić plan spłaty wierzycieli. Sąd może
przedłużyć termin spłaty zobowiązań na dalszy okres nieprzekraczający osiemnastu miesięcy. Na
postanowienie sądu przysługuje zażalenie, a na postanowienie sądu drugiej instancji - skarga
kasacyjna.
1a. Jeżeli brak możliwości wywiązania się z obowiązków określonych w planie spłaty wierzycieli
ma charakter trwały i wynika z okoliczności niezależnych od upadłego, sąd na wniosek upadłego, po
wysłuchaniu wierzycieli, może uchylić plan spłaty wierzycieli i umorzyć niewykonane zobowiązania
upadłego, o których mowa w art. 369 ust. 1. Na postanowienie sądu przysługuje zażalenie, a od
postanowienia sądu drugiej instancji - skarga kasacyjna.
2. W przypadku istotnej poprawy sytuacji majątkowej upadłego w okresie wykonywania planu
spłaty wierzycieli wynikającej z innych przyczyn niż zwiększenie się wynagrodzenia za pracę lub
dochodów uzyskiwanych z osobiście wykonywanej przez upadłego działalności zarobkowej
wierzyciel oraz upadły mogą wystąpić z wnioskiem o zmianę planu spłaty wierzycieli. O zmianie
planu spłaty wierzycieli sąd orzeka po wysłuchaniu upadłego i wierzycieli objętych planem spłaty.
Na postanowienie sądu przysługuje zażalenie.
3. Do wierzycieli, których wierzytelności powstałe przed zakończeniem postępowania
upadłościowego zostały po ustaleniu planu spłaty wierzycieli stwierdzone prawomocnym
orzeczeniem, ugodą zawartą przed sądem lub ostateczną decyzją, przepis ust. 2 stosuje się
odpowiednio.
4. Postanowienie sądu o zmianie planu spłaty wierzycieli oraz o uchyleniu planu spłaty wierzycieli i
umorzeniu niewykonanych zobowiązań, o których mowa w art. 369 ust. 1, obwieszcza się.
Postanowienie sądu drugiej instancji w przedmiocie rozpoznania zażalenia na postanowienie sądu o
zmianie planu spłaty wierzycieli oraz o uchyleniu planu spłaty wierzycieli i umorzeniu
niewykonanych zobowiązań, o których mowa w art. 369 ust. 1, postanowienie Sądu Najwyższego w
przedmiocie rozpoznania skargi kasacyjnej oraz informację o prawomocności postanowienia sądu o
zmianie planu spłaty wierzycieli oraz postanowienia sądu o uchyleniu planu spłaty wierzycieli i
umorzeniu niewykonanych zobowiązań, o których mowa w art. 369 ust. 1, obwieszcza się.
Art. 370e. [Uchylenie planu spłaty wierzycieli]
1. W przypadku niewykonywania przez upadłego obowiązków ustalonych w planie spłaty
wierzycieli sąd z urzędu albo na wniosek wierzyciela uchyla plan spłaty wierzycieli po wysłuchaniu
upadłego i wierzycieli objętych planem spłaty, chyba że uchybienie obowiązkom jest nieznaczne lub
umorzenie pozostałej części zobowiązań upadłego jest uzasadnione względami słuszności lub
względami humanitarnymi. Na postanowienie sądu przysługuje zażalenie.
2. Przepis ust. 1 stosuje się odpowiednio, jeżeli upadły:
1) nie złożył w terminie sprawozdania z wykonania planu spłaty wierzycieli zgodnie z art. 370c
ust. 4;
2) w sprawozdaniu z wykonania planu spłaty wierzycieli zataił osiągnięte przychody lub nabyte
składniki majątkowe, o których mowa w art. 370c ust. 4;
3) dokonał czynności prawnej, o której mowa w art. 370c ust. 2, bez zgody sądu albo czynność
ta nie została przez sąd zatwierdzona;
4) ukrywał majątek lub czynność prawna upadłego została prawomocnie uznana za dokonaną z
pokrzywdzeniem wierzycieli.
3. W przypadku uchylenia planu spłaty zobowiązania upadłego nie podlegają umorzeniu.
4. Przepis art. 370d ust. 4 stosuje się odpowiednio.
Art. 370ea. [Orzekanie na rozprawie]
 W sprawach, o których mowa w art. 370d i art. 370e, sąd orzeka na rozprawie. O terminie rozprawy
zawiadamia się wierzycieli przez obwieszczenie.
Art. 370f. [Wykonanie planu spłaty wierzycieli]
1. Po wykonaniu przez upadłego obowiązków określonych w planie spłaty wierzycieli sąd wydaje
postanowienie o stwierdzeniu wykonania planu spłaty i umorzeniu zobowiązań upadłego, o których
mowa w art. 369 ust. 1, niewykonanych w wyniku wykonania planu spłaty wierzycieli.
2. Nie podlegają umorzeniu zobowiązania o charakterze alimentacyjnym, zobowiązania wynikające
z rent z tytułu odszkodowania za wywołanie choroby, niezdolności do pracy, kalectwa lub śmierci,
zobowiązania do zapłaty kar grzywny orzeczonych przez sąd, a także do wykonania obowiązku
naprawienia szkody oraz zadośćuczynienia za doznaną krzywdę, zobowiązania do zapłaty nawiązki
lub świadczenia pieniężnego orzeczonych przez sąd jako środek karny lub środek związany z
poddaniem sprawcy próbie, jak również zobowiązania do naprawienia szkody wynikającej z
przestępstwa lub wykroczenia stwierdzonego prawomocnym orzeczeniem oraz zobowiązania,
których upadły umyślnie nie ujawnił, jeżeli wierzyciel nie brał udziału w postępowaniu.
3. Na postanowienie sądu przysługuje zażalenie.
3a. Przepis art. 370d ust. 4 stosuje się odpowiednio.
4. Po wydaniu postanowienia, o którym mowa w ust. 1, niedopuszczalne jest wszczęcie
postępowania egzekucyjnego dotyczącego wierzytelności wynikających z zobowiązań upadłego, o
których mowa w art. 369 ust. 1, z wyjątkiem wierzytelności wynikających z zobowiązań, o których
mowa w ust. 2.
Art. 371. [Zniesienie postępowania upadłościowego]
1. Postępowanie upadłościowe podlega uchyleniu w razie prawomocnego odrzucenia albo oddalenia
wniosku o ogłoszenie upadłości. Przepisy art. 362-367 stosuje się odpowiednio.
2. Przepis ust. 1 ma odpowiednie zastosowanie w przypadku umorzenia postępowania w
przedmiocie ogłoszenia upadłości.
3. Na postanowienie sądu przysługuje zażalenie.
Art. 372. [Skutki zmiany stosunków prawnych]
1. Zmiany stosunków prawnych dokonane na podstawie przepisów ustawy obowiązują upadłego i
drugą stronę również po umorzeniu lub zakończeniu postępowania upadłościowego, chyba że
przepisy odrębnej ustawy stanowią inaczej.
2. Przepis ust. 1 stosuje się odpowiednio w razie uchylenia postępowania upadłościowego, z tym że:
1) upadły może cofnąć wypowiedzenie umów dokonane przez syndyka, jeżeli nie upłynął termin
wypowiedzenia;
2) upadły może w terminie trzydziestu dni od dnia ogłoszenia albo doręczenia postanowienia,
którym uchylono postępowanie - odstąpić od umów zawartych przez syndyka, jeżeli umowa przez
niego zawarta nie została wykonana albo została wykonana częściowo.
TYTUŁ X
Postępowanie w sprawach orzekania zakazu prowadzenia działalności gospodarczej
Art. 373. [Przesłanki orzeczenia zakazu prowadzenia działalności gospodarczej]
1. Sąd może orzec pozbawienie na okres od jednego do dziesięciu lat prawa prowadzenia
działalności gospodarczej na własny rachunek lub w ramach spółki cywilnej oraz pełnienia funkcji
zarządcy sukcesyjnego, członka rady nadzorczej, członka komisji rewizyjnej, reprezentanta lub
pełnomocnika osoby fizycznej prowadzącej działalność gospodarczą w zakresie tej działalności,
spółki handlowej, przedsiębiorstwa państwowego, spółdzielni, fundacji lub stowarzyszenia osoby,
która ze swojej winy:
1) będąc do tego zobowiązana z mocy ustawy, nie złożyła w ustawowym terminie wniosku o
ogłoszenie upadłości albo
1a) faktycznie zarządzając przedsiębiorstwem dłużnika, istotnie przyczyniła się do niezłożenia
wniosku o ogłoszenie upadłości w ustawowym terminie, albo
2) po ogłoszeniu upadłości nie wydała lub nie wskazała majątku, ksiąg rachunkowych,
korespondencji lub innych dokumentów upadłego, w tym danych w postaci elektronicznej, do
których wydania lub wskazania była obowiązana z mocy ustawy, albo
3) jako upadły po ogłoszeniu upadłości ukrywała, niszczyła lub obciążała majątek wchodzący w
skład masy upadłości, albo
4) jako upadły w toku postępowania upadłościowego nie wykonała innych obowiązków
ciążących na nim z mocy ustawy lub orzeczenia sądu albo sędziego-komisarza, albo też w inny
sposób utrudniała postępowanie.
1a. Mimo zaistnienia przesłanki, o której mowa w ust. 1 pkt 1, sąd może oddalić wniosek o
orzeczenie zakazu prowadzenia działalności gospodarczej, jeżeli został złożony wniosek o otwarcie
przyspieszonego postępowania układowego, postępowania układowego lub postępowania
sanacyjnego, a rozmiar pokrzywdzenia wierzycieli jest nieznaczny.
2. Przy orzekaniu zakazu, o którym mowa w ust. 1, sąd bierze pod uwagę stopień winy oraz skutki
podejmowanych działań, w szczególności obniżenie wartości ekonomicznej przedsiębiorstwa
upadłego i rozmiar pokrzywdzenia wierzycieli.
3. Sąd może orzec pozbawienie na okres od jednego do dziesięciu lat prawa prowadzenia
działalności gospodarczej na własny rachunek lub w ramach spółki cywilnej oraz pełnienia funkcji
zarządcy sukcesyjnego, członka rady nadzorczej, członka komisji rewizyjnej, reprezentanta lub
pełnomocnika osoby fizycznej prowadzącej działalność gospodarczą w zakresie tej działalności,
spółki handlowej, przedsiębiorstwa państwowego, spółdzielni, fundacji lub stowarzyszenia osoby,
wobec której:
1) już co najmniej raz ogłoszono upadłość, z umorzeniem jej długów po zakończeniu
postępowania upadłościowego;
2) ogłoszono upadłość nie dawniej niż pięć lat przed ponownym ogłoszeniem upadłości.
Art. 374. [Zakaz prowadzenia działalności gospodarczej w stosunku do osoby fizycznej]
1. Sąd może orzec zakaz prowadzenia działalności gospodarczej, o którym mowa w art. 373, wobec
dłużnika będącego osobą fizyczną, także jeżeli niewypłacalność dłużnika jest następstwem jego
celowego działania lub rażącego niedbalstwa.
2. Do osób uprawnionych do reprezentowania przedsiębiorcy będącego osobą prawną albo spółką
handlową niemającą osobowości prawnej oraz osób faktycznie zarządzających przedsiębiorstwem
dłużnika, jeżeli niewypłacalność przedsiębiorcy lub pogorszenie jego sytuacji finansowej jest
następstwem celowego działania lub rażącego niedbalstwa tych osób, przepis ust. 1 stosuje się.
Art. 375. [Właściwość sądu upadłościowego]
1. W sprawach, o których mowa w art. 373 i 374, orzeka sąd upadłościowy.
2. Jeżeli postępowania upadłościowego nie wszczęto albo oddalono wniosek o ogłoszenie upadłości
lub umorzono postępowanie upadłościowe, orzeka sąd właściwy do rozpoznania sprawy o
ogłoszenie upadłości.
Art. 376. [Postępowanie w sprawie o zakaz prowadzenia działalności gospodarczej]
1. Postępowanie w sprawach, o których mowa w art. 373 i art. 374, wszczyna się wyłącznie na
wniosek wierzyciela, tymczasowego nadzorcy sądowego, zarządcy przymusowego, syndyka,
prokuratora, a także Prezesa Urzędu Ochrony Konkurencji i Konsumentów oraz Komisji Nadzoru
Finansowego. Wygaśnięcie w toku postępowania funkcji tymczasowego nadzorcy, zarządcy
przymusowego lub syndyka oraz zaspokojenie wierzytelności wierzyciela będącego wnioskodawcą
nie ma wpływu na dalszy bieg postępowania wszczętego na jego wniosek. W sprawach tych stosuje
się przepisy o postępowaniu nieprocesowym. Przepisy art. 12a, art. 29-30, art. 34, art. 216a-216ab,
art. 219 ust. 1a-1c, art. 220 ust. 2-6, art. 221 i art. 228 oraz przepisy wykonawcze wydane na
podstawie art. 220 ust. 7 stosuje się odpowiednio.
2. Sąd wydaje postanowienie po przeprowadzeniu rozprawy.
3. Od postanowienia sądu drugiej instancji przysługuje skarga kasacyjna.
4. (uchylony).
5. Prawomocne postanowienie o orzeczeniu zakazu prowadzenia działalności gospodarczej
obwieszcza się.
Art. 377. [Niedopuszczalność orzeczenia zakazu prowadzenia działalności gospodarczej]
1. Nie orzeka się zakazu, o którym mowa w art. 373, z przyczyn wskazanych w art. 373 ust. 1 pkt 1
lub 1a i art. 374 ust. 1, jeżeli postępowanie w tej sprawie nie zostało wszczęte w terminie roku od
dnia ogłoszenia upadłości albo oddalenia wniosku o ogłoszenie upadłości na podstawie art. 13, a gdy
wniosek o ogłoszenie upadłości nie był złożony, w terminie trzech lat od dnia ustania stanu
niewypłacalności albo wygaśnięcia obowiązku złożenia wniosku o ogłoszenie upadłości przez daną
osobę.
2. Nie orzeka się zakazu, o którym mowa w art. 373, z przyczyn wskazanych w art. 373 ust. 1 pkt
2-4, jeżeli postępowanie w tej sprawie nie zostało wszczęte w terminie roku od dnia zakończenia lub
umorzenia postępowania upadłościowego.
CZĘŚĆ DRUGA
PRZEPISY Z ZAKRESU MIĘDZYNARODOWEGO POSTĘPOWANIA UPADŁOŚCIOWEGO
TYTUŁ I
Przepisy ogólne
Art. 378. [Wyłączenie stosowania ustawy]
1. Przepisów niniejszej części nie stosuje się, jeżeli umowa międzynarodowa, której Rzeczpospolita
Polska jest stroną, albo prawo organizacji międzynarodowej, której Rzeczpospolita Polska jest
członkiem, stanowi inaczej.
2. (uchylony).
Art. 379. [Definicje]
Ilekroć w przepisach niniejszej części jest mowa o:
1) zagranicznym postępowaniu upadłościowym - należy przez to rozumieć wszelkie
postępowania sądowe lub administracyjne lub inne postępowania poddane nadzorowi sądu
zagranicznego, których przedmiotem jest wspólne dochodzenie roszczeń przeciwko dłużnikowi
niewypłacalnemu lub zagrożonemu niewypłacalnością, prowadzone za granicą, w których mienie
i sprawy dłużnika są poddane kontroli lub zarządowi zagranicznego sądu lub zagranicznego
zarządcy w celu ich restrukturyzacji lub likwidacji;
2) głównym zagranicznym postępowaniu upadłościowym - należy przez to rozumieć
postępowanie, o którym mowa w pkt 1, jeżeli prowadzone jest w państwie, w którym znajduje się
główny ośrodek podstawowej działalności dłużnika;
3) ubocznym zagranicznym postępowaniu upadłościowym - należy przez to rozumieć
postępowanie, o którym mowa w pkt 1, jeżeli nie ma charakteru głównego i jeżeli prowadzone
jest w państwie miejsca prowadzenia działalności dłużnika albo jego miejsca zamieszkania lub
siedziby albo w państwie, w którym znajduje się majątek dłużnika;
4) zarządcy zagranicznym - należy przez to rozumieć osobę lub podmiot wyznaczony w
zagranicznym postępowaniu upadłościowym do zarządzania majątkiem dłużnika,
reorganizowania lub likwidacji jego majątku, jak również do nadzoru nad zarządzaniem
majątkiem dłużnika lub jego reorganizacją;
5) sądzie zagranicznym - należy przez to rozumieć sąd lub inny organ władzy publicznej
uprawniony do prowadzenia lub nadzorowania zagranicznego postępowania upadłościowego;
6) miejscu prowadzenia działalności - należy przez to rozumieć miejsce, w którym dłużnik
podejmuje czynności w zakresie działalności o charakterze ekonomicznym, jeżeli nie mają
charakteru jednorazowego lub krótkotrwałego;
7) uznanym zagranicznym postępowaniu upadłościowym - należy przez to rozumieć zagraniczne
postępowanie upadłościowe, co do którego zostało wydane przez polski sąd prawomocne
postanowienie o uznaniu orzeczenia o wszczęciu postępowania.
Art. 380. [Zasady ogólne postępowania upadłościowego z elementem zagranicznym]
1. Wierzyciel, którego miejsce zwykłego pobytu, miejsce zamieszkania albo siedziba znajdują się za
granicą, korzysta w postępowaniu upadłościowym z praw, które przysługują wierzycielowi, którego
miejsce zwykłego pobytu, miejsce zamieszkania albo siedziba znajdują się w Rzeczypospolitej
Polskiej.
2. Wierzyciel, który nie ma miejsca zamieszkania, zwykłego pobytu albo siedziby w
Rzeczypospolitej Polskiej lub w innym państwie członkowskim Unii Europejskiej, jeżeli nie
ustanowił w Rzeczypospolitej Polskiej pełnomocnika do prowadzenia sprawy, jest obowiązany
wskazać pełnomocnika do doręczeń w Rzeczypospolitej Polskiej.
3. W przypadku niewskazania pełnomocnika do doręczeń, przeznaczone dla tego wierzyciela pisma
sądowe pozostawia się w aktach sprawy ze skutkiem doręczenia. Wierzyciela należy o tym pouczyć
przy pierwszym doręczeniu. Wierzyciela należy również pouczyć o tym, kto może być ustanowiony
pełnomocnikiem.
4. Zagraniczne wierzytelności publicznoprawne, w szczególności należności podatkowe oraz z tytułu
ubezpieczenia społecznego, mogą być zgłoszone w postępowaniu upadłościowym, o ile ich
dochodzenie w Rzeczypospolitej Polskiej jest dopuszczalne. W takim przypadku wierzytelności te
podlegają zaspokojeniu w kategorii drugiej, z wyjątkiem kar majątkowych niemających charakteru
cywilnoprawnego, orzeczonych przez sądy lub organy administracyjne za granicą, które podlegają
zaspokojeniu w kategorii trzeciej.
Art. 381. [Odesłanie do przepisów k.p.c. o międzynarodowym postępowaniu cywilnym]
 W sprawach nieuregulowanych przepisami niniejszej części przepisy części I oraz Kodeksu
postępowania cywilnego dotyczące międzynarodowego postępowania cywilnego stosuje się
odpowiednio.
TYTUŁ II
Jurysdykcja krajowa
Art. 382. [Właściwość sądów polskich]
1. Do wyłącznej jurysdykcji sądów polskich należą sprawy upadłościowe, jeżeli w Rzeczypospolitej
Polskiej znajduje się główny ośrodek podstawowej działalności dłużnika.
2. Sądom polskim przysługuje również jurysdykcja, jeżeli dłużnik prowadzi w Rzeczypospolitej
Polskiej działalność gospodarczą albo ma miejsce zamieszkania lub siedzibę albo majątek.
3. Jeżeli jurysdykcja sądu polskiego jest wyłączna, postępowanie upadłościowe ma charakter
głównego postępowania upadłościowego. W pozostałych przypadkach postępowanie upadłościowe
ma charakter ubocznego postępowania upadłościowego.
Art. 383. [Niedopuszczalność umów o jurysdykcję]
 W sprawach upadłościowych nie stosuje się przepisów dotyczących umów o jurysdykcję.
Art. 384. [Wpływ ustanowienia zarządcy zagranicznego na jurysdykcję krajową]
 Ustanowienie przez sąd zagraniczny zarządcy zagranicznego do podejmowania czynności w
Rzeczypospolitej Polskiej nie wyłącza jurysdykcji krajowej sądów polskich.
TYTUŁ III
Uznawanie orzeczeń o wszczęciu zagranicznego postępowania upadłościowego
Art. 385.
 (uchylony).
Art. 386. [Wszczęcie postępowania o uznanie zagranicznego postępowania upadłościowego]
1. Postępowanie w przedmiocie uznania orzeczenia o wszczęciu zagranicznego postępowania
upadłościowego wszczyna się na wniosek zarządcy zagranicznego albo dłużnika, któremu
pozostawiono zarząd własny majątkiem.
2. Do wniosku o uznanie należy dołączyć:
1) odpis orzeczenia lub decyzji o wszczęciu zagranicznego postępowania upadłościowego i
ustanowieniu zarządcy albo
2) zaświadczenie sądu zagranicznego potwierdzające prowadzenie postępowania i wyznaczenie
zagranicznego zarządcy;
3) spis wierzycieli, których miejsce zamieszkania, siedziba lub główny ośrodek podstawowej
działalności znajdują się na terenie Rzeczypospolitej Polskiej, wierzycieli, których wierzytelności
wynikają z działalności ekonomicznej dłużnika prowadzonej w Rzeczypospolitej Polskiej, oraz
wierzycieli, którym przysługują wobec dłużnika wierzytelności zabezpieczone na majątku
dłużnika położonym na terenie Rzeczypospolitej Polskiej hipoteką, zastawem, zastawem
skarbowym, zastawem rejestrowym, hipoteką morską lub przeniesieniem na zabezpieczenie
rzeczy, wierzytelności lub innych praw majątkowych.
3. W przypadku braku dokumentów wymienionych w ust. 2 pkt 1 i 2 do wniosku należy dołączyć
inny wiarygodny dowód na piśmie wszczęcia zagranicznego postępowania i wyznaczenia
zagranicznego zarządcy.
4. Do wniosku należy ponadto dołączyć oświadczenie wnioskodawcy o innych postępowaniach
zagranicznych prowadzonych wobec upadłego, które są znane wnioskodawcy, oraz oświadczenie
zawierające informacje o terminie zgłaszania wierzytelności, adresie, pod którym wierzytelności
należy zgłaszać, jak również o innych niezbędnych danych, które należy podać w zgłoszeniu, oraz o
języku zgłoszenia.
5. Do dokumentów lub dowodów na piśmie, wymienionych w ust. 2-4, należy ponadto dołączyć ich
uwierzytelnione tłumaczenie na język polski.
6. Wnioskodawca uiszcza zaliczkę na wydatki w toku postępowania w przedmiocie uznania
orzeczenia o wszczęciu zagranicznego postępowania upadłościowego w wysokości jednokrotności
przeciętnego miesięcznego wynagrodzenia w sektorze przedsiębiorstw bez wypłat nagród z zysku w
trzecim kwartale roku poprzedniego, ogłoszonego przez Prezesa Głównego Urzędu Statystycznego i
wraz z wnioskiem przedstawia dowód jej uiszczenia. W przypadku nieuiszczenia zaliczki
przewodniczący wzywa do jej uiszczenia w terminie tygodnia pod rygorem zwrotu wniosku.
Art. 387. [Uczestnicy postępowania o uznanie zagranicznego postępowania upadłościowego]
 Uczestnikami postępowania w przedmiocie uznania orzeczenia o wszczęciu zagranicznego
postępowania upadłościowego są zarządca zagraniczny albo dłużnik, któremu pozostawiono zarząd
własny majątkiem.
Art. 388. [Zawiadamianie uczestników postępowania]
 Zawiadomienia uczestników postępowania o pierwszym posiedzeniu sądu można dokonać za
pośrednictwem operatora pocztowego w rozumieniu ustawy z dnia 23 listopada 2012 r. - Prawo
pocztowe przesyłką poleconą, odpowiednio za potwierdzeniem odbioru albo za zwrotnym
pokwitowaniem odbioru, albo na adres do doręczeń elektronicznych, o którym mowa w art. 2 pkt 1
ustawy z dnia 18 listopada 2020 r. o doręczeniach elektronicznych, wpisany do bazy adresów
elektronicznych, o której mowa w art. 25 tej ustawy.
Art. 389. [Obowiązki zarządcy zagranicznego]
Po wniesieniu wniosku o uznanie orzeczenia o wszczęciu zagranicznego postępowania
upadłościowego, wnioskodawca jest obowiązany niezwłocznie informować sąd:
1) o zmianie postępowania zagranicznego, którego dotyczy wniosek o uznanie orzeczenia o
wszczęciu zagranicznego postępowania upadłościowego, oraz o ustanowieniu lub zmianie
zarządcy;
2) o innych zagranicznych postępowaniach upadłościowych dotyczących dłużnika oraz innych
postępowaniach sądowych, administracyjnych, sądowoadministracyjnych i przed sądami
polubownymi dotyczących majątku dłużnika, które są znane wnioskodawcy.
Art. 390. [Postanowienie o zabezpieczeniu]
1. Z dniem wniesienia wniosku o uznanie orzeczenia o wszczęciu zagranicznego postępowania
upadłościowego sąd na wniosek wnioskodawcy może:
1) wydać postanowienie o zabezpieczeniu;
2) zabezpieczyć dowody potrzebne do dochodzenia roszczeń przeciw dłużnikowi.
2. Sąd może odmówić wydania postanowienia o zabezpieczeniu, jeżeli zabezpieczenie to utrudniłoby
zarządzanie majątkiem upadłego w głównym zagranicznym postępowaniu upadłościowym.
Art. 391.
 (uchylony).
Art. 392. [Przesłanki uznania zagranicznego postępowania upadłościowego]
 Orzeczenie o wszczęciu zagranicznego postępowania upadłościowego podlega uznaniu, jeżeli:
1) dotyczy sprawy, która nie należy do wyłącznej jurysdykcji sądów polskich;
2) uznanie nie jest sprzeczne z podstawowymi zasadami porządku prawnego w Rzeczypospolitej
Polskiej.
Art. 393. [Treść postanowienia o uznaniu zagranicznego postępowania upadłościowego]
1. W postanowieniu o uznaniu orzeczenia o wszczęciu zagranicznego postępowania upadłościowego
określa się:
1) imię i nazwisko albo firmę upadłego oraz odpowiednio miejsce zamieszkania albo siedzibę
upadłego, a gdy dłużnikiem (upadłym) jest spółka osobowa, osoba prawna albo inna jednostka
organizacyjna nieposiadająca osobowości prawnej, której odrębna ustawa przyznaje zdolność
prawną - imiona i nazwiska reprezentantów, w tym likwidatorów, jeżeli są ustanowieni, a ponadto
w przypadku spółki osobowej - imiona i nazwiska albo nazwę, numery PESEL albo numery w
Krajowym Rejestrze Sądowym, a w przypadku ich braku - inne dane umożliwiające jednoznaczną
identyfikację oraz miejsce zamieszkania albo siedzibę wspólników odpowiadających za
zobowiązania spółki bez ograniczenia całym swoim majątkiem;
1a) numer identyfikacyjny upadłego albo nazwę rejestru, do którego jest wpisany upadły, i
numer wpisu do rejestru, albo inne dane umożliwiające jednoznaczną identyfikację upadłego, a
także NIP upadłego, jeżeli upadły ma taki numer;
2) sąd zagraniczny, który ogłosił upadłość;
3) zarządcę zagranicznego przez wskazanie jego imienia i nazwiska albo firmy oraz
odpowiednio miejsca zamieszkania albo siedziby;
4) czy uznane postępowanie jest postępowaniem głównym czy ubocznym.
1a. Przez inne dane umożliwiające jednoznaczną identyfikację, o których mowa w ust. 1 pkt 1a,
rozumie się dane, o których mowa w art. 22 ust. 4.
2. W postanowieniu o uznaniu orzeczenia o wszczęciu zagranicznego postępowania upadłościowego
wzywa się wierzycieli upadłego do zgłoszenia wierzytelności, wskazując termin zgłaszania
wierzytelności oraz adres, pod którym wierzytelności należy zgłosić, jak również niezbędne dane,
które należy podać w zgłoszeniu, i język zgłoszenia.
3. Postanowienie o uznaniu orzeczenia o wszczęciu zagranicznego postępowania upadłościowego
obwieszcza się.
4. Odpis postanowienia o uznaniu orzeczenia o wszczęciu zagranicznego postępowania
upadłościowego doręcza się wierzycielom wskazanym przez wnioskodawcę w spisie, o którym
mowa w art. 386 ust. 2 pkt 3, oraz innym wierzycielom wskazanym w tym przepisie, jeżeli są znani
sądowi, nawet jeżeli nie zostali wskazani w spisie przedłożonym przez wnioskodawcę. Wierzycieli
poucza się o skutkach uznania orzeczenia o wszczęciu zagranicznego postępowania upadłościowego
oraz o możliwości złożenia wniosku o wszczęcie wtórnego postępowania upadłościowego i skutkach
niezłożenia wniosku w terminie trzydziestu dni od dnia obwieszczenia.
5. Na postanowienie w przedmiocie uznania orzeczenia o wszczęciu zagranicznego postępowania
upadłościowego przysługuje zażalenie wnioskodawcy oraz wierzycielom, o których mowa w art. 386
ust. 2 pkt 3. Zażalenie rozpoznaje sąd drugiej instancji w składzie trzech sędziów zawodowych.
Art. 393a. [Zabezpieczenie majątku dłużnika w postępowaniu upadłościowym]
1. Niezwłocznie po uznaniu orzeczenia o wszczęciu zagranicznego postępowania upadłościowego
sąd zabezpiecza majątek dłużnika znajdujący się na terenie Rzeczypospolitej Polskiej przez
ustanowienie tymczasowego nadzorcy sądowego.
2. Czynności zagranicznego zarządcy albo dłużnika sprawującego zarząd własny majątkiem,
dotyczące majątku znajdującego się na terenie Rzeczypospolitej Polskiej przekraczające zakres
zwykłego zarządu wymagają zgody tymczasowego nadzorcy sądowego pod rygorem nieważności,
chyba że wymagają zgody sądu. Zgody tymczasowego nadzorcy sądowego wymaga również
wywiezienie składników majątku dłużnika poza teren Rzeczypospolitej Polskiej.
3. Zabezpieczenie przez ustanowienie tymczasowego nadzorcy sądowego upada z mocy prawa z
chwilą wszczęcia wtórnego postępowania upadłościowego, prawomocnego oddalenia lub odrzucenia
wniosku o wszczęcie wtórnego postępowania upadłościowego lub umorzenia postępowania w
przedmiocie wniosku albo niezłożenia wniosku o wszczęcie wtórnego postępowania upadłościowego
w terminie trzydziestu dni od dnia obwieszczenia postanowienia o uznaniu orzeczenia o wszczęciu
zagranicznego postępowania upadłościowego.
4. Z dniem uznania orzeczenia o wszczęciu zagranicznego postępowania upadłościowego zarówno
głównego, jak i ubocznego sąd na wniosek zarządcy zagranicznego może zabezpieczyć dowody.
Art. 394. [Zakres uznania, egzekucja na podstawie zagranicznych tytułów egzekucyjnych]
1. Jeżeli przepisy ustawy nie stanowią inaczej, uznanie orzeczenia o wszczęciu zagranicznego
postępowania upadłościowego skutkuje z mocy prawa uznaniem wydanych w jego toku orzeczeń
dotyczących powołania, odwołania oraz zmiany zarządcy zagranicznego, a także orzeczeń
dotyczących toku zagranicznego postępowania upadłościowego, jego zawieszenia i zakończenia.
2. Egzekucja przeciwko upadłemu na podstawie zagranicznych tytułów egzekucyjnych wykonalnych
w państwie, w którym zostały wydane w uznanym zagranicznym postępowaniu upadłościowym, w
tym na podstawie listy wierzytelności lub innych podobnych dokumentów, jak również egzekucja na
podstawie postanowień układu zawartego w uznanym zagranicznym postępowaniu upadłościowym,
a także egzekucja na podstawie wyciągów, odpisów i innych podobnych dokumentów wystawionych
na podstawie układu zawartego w uznanym postępowaniu upadłościowym, może być prowadzona po
stwierdzeniu ich wykonalności przez sąd uznający orzeczenie o wszczęciu zagranicznego
postępowania upadłościowego.
3. Stwierdzenie wykonalności następuje przez nadanie klauzuli wykonalności na wniosek
wierzyciela. Do stwierdzenia istnienia podstaw wykonalności przepis art. 392 stosuje się
odpowiednio.
Art. 395. [Dopuszczalność zmiany lub uchylenia postanowienia o uznaniu]
1. Postanowienie o uznaniu orzeczenia o wszczęciu zagranicznego postępowania upadłościowego
może być w każdym czasie zmienione lub uchylone w przypadku późniejszego wykrycia, że nie było
podstaw do jego uznania albo podstawy te przestały istnieć.
1a. Sąd uchyla postanowienie o uznaniu orzeczenia o wszczęciu zagranicznego postępowania
upadłościowego, jeżeli w zagranicznym postępowaniu upadłościowym został przyjęty układ, którego
treść jest rażąco sprzeczna z polskim prawem.
2. Postępowanie w przedmiocie uchylenia lub zmiany orzeczenia o uznaniu zagranicznego
postępowania upadłościowego może być wszczęte na wniosek każdego, kogo uznanie może
dotyczyć, a także z urzędu.
3. Przepisy art. 393 ust. 3-5 stosuje się odpowiednio.
Art. 396. [Postanowienie o zmianie postanowienia o uznaniu zagranicznego postępowania
upadłościowego]
1. W postanowieniu o zmianie orzeczenia o uznaniu orzeczenia o wszczęciu zagranicznego
postępowania upadłościowego sąd określa zakres zmian, w szczególności zakres uprawnień zarządcy
zagranicznego.
2. W przypadku pozbawienia zarządcy zagranicznego prawa do prowadzenia postępowań cywilnych,
wszczęte przez niego postępowania podlegają umorzeniu, chyba że sąd prowadzący postępowanie
postanowi, że do postępowań tych może wstąpić inny zarządca zagraniczny albo syndyk
ustanowiony w postępowaniu upadłościowym lub dłużnik. Do interwencji ubocznych zgłoszonych
przez zarządcę zagranicznego przepis ten stosuje się odpowiednio.
Art. 397. [Skutki uznania zagranicznego postępowania upadłościowego]
1. Z dniem uznania orzeczenia o wszczęciu zagranicznego postępowania upadłościowego do
skutków wszczęcia zagranicznego postępowania upadłościowego dla prowadzonych w
Rzeczypospolitej Polskiej postępowań sądowych, egzekucyjnych, administracyjnych,
sądowoadministracyjnych lub przed sądami polubownymi stosuje się prawo polskie z
uwzględnieniem, likwidacyjnego lub restrukturyzacyjnego charakteru zagranicznego postępowania
upadłościowego, zakresu pozbawienia dłużnika prawa zarządu majątkiem oraz zakresu objęcia
wierzytelności układem. Prawo polskie stosuje się również do oceny możliwości wszczęcia
postępowania po uznaniu orzeczenia o wszczęciu zagranicznego postępowania upadłościowego.
2. Przepis ust. 1 nie wyklucza jednak możliwości wnoszenia powództw przeciwko upadłemu, jeżeli
jest to konieczne dla zachowania praw osób trzecich.
Art. 398. [Prawo do żądania wszczęcia postępowania upadłościowego w Polsce]
 Przepis art. 397 nie ogranicza praw wierzycieli do żądania wszczęcia postępowania upadłościowego
w Rzeczypospolitej Polskiej oraz do zgłaszania wierzytelności w takim postępowaniu.
Art. 399.
 (uchylony).
Art. 400.
 (uchylony).
Art. 400a. [Sąd właściwy po uznaniu orzeczenia]
 Po uznaniu orzeczenia o wszczęciu zagranicznego postępowania upadłościowego postępowanie
toczy się w sądzie, który uznał orzeczenie.
Art. 401. [Obowiązki zarządcy zagranicznego]
1. Po uznaniu orzeczenia o wszczęciu głównego zagranicznego postępowania upadłościowego
zarządca zagraniczny lub dłużnik, któremu pozostawiono zarząd własny majątkiem, sporządza spis
inwentarza i oszacowanie, które obejmują wchodzący do masy upadłości majątek upadłego
znajdujący się na terenie Rzeczypospolitej Polskiej. Spis inwentarza wraz z oszacowaniem zarządca
zagraniczny lub dłużnik, któremu pozostawiono zarząd własny majątkiem, składa sądowi
uznającemu orzeczenie o wszczęciu zagranicznego postępowania w terminie czterech miesięcy od
dnia uprawomocnienia się postanowienia o uznaniu. O dokonanym spisie i oszacowaniu obwieszcza
się. Wnioski o wyłączenie z masy upadłości rozpoznaje sąd uznający. Termin do wniesienia takich
wniosków wynosi trzydzieści dni od dnia obwieszczenia.
2. Po sporządzeniu spisu inwentarza i oszacowania zarządca zagraniczny lub dłużnik, któremu
pozostawiono zarząd własny majątkiem, składa sądowi uznającemu plan likwidacji majątku
położonego w Rzeczypospolitej Polskiej oraz ogólną informację o przewidywanym sposobie
zaspokojenia wierzycieli, w tym również mających miejsce zamieszkania, miejsce zwykłego pobytu
albo siedzibę w Rzeczypospolitej Polskiej. Na tej podstawie sąd uznający postanowieniem wyda
zezwolenie na likwidację majątku upadłego znajdującego się na terenie Rzeczypospolitej Polskiej.
Postanowienie to sąd uznający wydaje nie wcześniej niż po upływie terminu, w którym można żądać
wyłączenia z masy upadłości. Na postanowienie o odmowie wydania zezwolenia przysługuje
zażalenie, które rozpoznaje sąd drugiej instancji w składzie trzech sędziów zawodowych.
3. Zezwolenie, o którym mowa w ust. 2, nie obejmuje mienia, o które toczy się postępowanie o
wyłączenie z masy upadłości. Zarządca zagraniczny jest uprawniony do likwidacji tego mienia
dopiero po uprawomocnieniu się wyroku oddalającego powództwo o wyłączenie z masy upadłości
lub po umorzeniu postępowania w tej sprawie, a gdy powództwa tego nie wniesiono, po upływie
terminu, w którym powództwo takie skarżący mógł wnieść.
4. Do ustalenia składu masy upadłości, spisu inwentarza i oszacowania, wyłączeń z masy upadłości,
zarządu masą upadłości znajdującą się w Rzeczypospolitej Polskiej oraz likwidacji masy upadłości
stosuje się przepisy niniejszej ustawy. Sąd uznający może zezwolić na likwidację masy upadłości w
inny sposób, jeżeli nie narusza to podstawowych zasad porządku prawnego Rzeczypospolitej
Polskiej.
5. Po zakończeniu likwidacji majątku znajdującego się na terytorium Rzeczypospolitej Polskiej sąd
uznający wydaje postanowienie o zakończeniu postępowania.
6. Sąd uznający wydaje również postanowienie o zakończeniu postępowania w przypadku wszczęcia
wtórnego postępowania upadłościowego oraz w przypadku uprawomocnienia się postanowienia o
uchyleniu postanowienia o uznaniu orzeczenia o wszczęciu zagranicznego postępowania
upadłościowego.
Art. 402. [Uprawnienie zarządcy zagranicznego do żądania wszczęcia postępowania
upadłościowego w Polsce]
 Po uznaniu orzeczenia o wszczęciu zagranicznego postępowania upadłościowego zarządca
zagraniczny jest uprawniony do złożenia wniosku o ogłoszenie upadłości oraz do udziału w
postępowaniu upadłościowym prowadzonym przez sądy polskie, tak jak wierzyciel.
Art. 403. [Ocena skutków ogłoszenia upadłości oraz zaskarżania czynności upadłego według
prawa polskiego]
1. W przypadku uznania orzeczenia o wszczęciu zagranicznego postępowania upadłościowego,
skutki ogłoszenia upadłości co do majątku upadłego położonego w Rzeczypospolitej Polskiej oraz
zobowiązań, które powstały lub mają być wykonywane w Rzeczypospolitej Polskiej, ocenia się
według prawa polskiego.
2. Bezskuteczność i zaskarżanie czynności upadłego, dotyczących znajdujących się w
Rzeczypospolitej Polskiej składników mienia wchodzącego w skład masy upadłości, ocenia się
według prawa polskiego.
Art. 404. [Zaspokajanie wierzytelności zabezpieczonych ograniczonymi prawami rzeczowymi
według prawa polskiego]
1. Zaspokojenie wierzytelności zabezpieczonych ograniczonymi prawami rzeczowymi na rzeczach
znajdujących się w Rzeczypospolitej Polskiej albo wpisanymi do ksiąg wieczystych i rejestrów w
Rzeczypospolitej Polskiej następuje według prawa polskiego. Przepisu art. 313 ust. 2 zdanie piąte nie
stosuje się.
2. Hipoteka wygasa z chwilą zawarcia umowy sprzedaży, pod warunkiem że środki wpłyną na
rachunek depozytowy Ministra Finansów. Podstawą wykreślenia hipoteki jest zaświadczenie sądu
uznającego.
3. Wypłata kwot z depozytu następuje bezpośrednio na rzecz wierzycieli po zatwierdzeniu planu
podziału sporządzonego przez zagranicznego zarządcę albo na podstawie postanowienia sądu
uznającego, jeżeli nie sporządzono planu podziału.
TYTUŁ IV
Wtórne postępowanie upadłościowe
Art. 405. [Wtórne postępowanie upadłościowe]
1. Uznanie orzeczenia o wszczęciu zagranicznego postępowania upadłościowego nie stanowi
przeszkody do wszczęcia przez sąd polski postępowania upadłościowego. Jeżeli jednak uznane
zostało orzeczenie o wszczęciu głównego zagranicznego postępowania upadłościowego,
postępowanie upadłościowe wszczęte w Rzeczypospolitej Polskiej jest wtórnym postępowaniem
upadłościowym.
2. Do postępowania, o którym mowa w ust. 1, stosuje się przepisy tytułu niniejszego.
3. Jeżeli uznane zostało orzeczenie o wszczęciu ubocznego zagranicznego postępowania
upadłościowego, postępowanie upadłościowe w Rzeczypospolitej Polskiej toczy się na zasadach
ogólnych.
Art. 406. [Stosowanie przepisów o wtórnym postępowaniu upadłościowym]
1. Przepisy o wtórnym postępowaniu upadłościowym stosuje się również do postępowań
upadłościowych wszczętych przed uznaniem orzeczenia o wszczęciu zagranicznego postępowania
upadłościowego, jeżeli sąd polski uzna zagraniczne postępowanie upadłościowe za główne.
2. W przypadku, o którym mowa w ust. 1, sąd zmienia wydane wcześniej postanowienie o
ogłoszeniu upadłości na postanowienie o wszczęciu wtórnego postępowania upadłościowego.
Art. 407. [Wszczęcie wtórnego postępowania upadłościowego]
 Sąd wszczyna wtórne postępowanie upadłościowe, jeżeli wnosi o to wierzyciel mający miejsce
zamieszkania, siedzibę lub główny ośrodek podstawowej działalności w Rzeczypospolitej Polskiej,
wierzyciel, którego wierzytelności wynikają z działalności ekonomicznej dłużnika prowadzonej w
Rzeczypospolitej Polskiej, lub wierzyciel, któremu przysługują wobec dłużnika wierzytelności
zabezpieczone na majątku dłużnika położonym na terenie Rzeczypospolitej Polskiej hipoteką,
zastawem, zastawem skarbowym, zastawem rejestrowym, hipoteką morską lub przeniesieniem na
zabezpieczenie rzeczy, wierzytelności lub innych praw majątkowych.
Art. 408. [Domniemanie niewypłacalności dłużnika]
 W przypadku uznania orzeczenia o wszczęciu głównego zagranicznego postępowania
upadłościowego domniemywa się, że dłużnik jest niewypłacalny.
Art. 409. [Dopuszczalność uchylenia lub zmiany zabezpieczenia]
 W przypadku wniesienia wniosku o wszczęcie wtórnego postępowania upadłościowego sąd może
uchylić lub zmienić zabezpieczenia ustanowione na podstawie art. 390.
Art. 410. [Skutki wszczęcia wtórnego postępowania upadłościowego]
Po wszczęciu wtórnego postępowania upadłościowego:
1) zarząd majątkiem upadłego położonym w Rzeczypospolitej Polskiej wykonywany dotychczas
przez zarządcę zagranicznego lub dłużnika, któremu pozostawiono zarząd własny majątkiem,
przejmuje syndyk ustanowiony we wtórnym postępowaniu upadłościowym;
2) syndyk wstępuje do postępowań sądowych, egzekucyjnych, administracyjnych,
sądowoadministracyjnych oraz przed sądami polubownymi, prowadzonych przez zarządcę
zagranicznego lub dłużnika, któremu pozostawiono zarząd własny majątkiem.
Art. 410a. [Uznanie skuteczności zagranicznego układu]
1. Jeżeli w uznanym głównym zagranicznym postępowaniu upadłościowym został zawarty układ,
którego treść nie jest rażąco sprzeczna z polskim prawem, sąd wyznacza termin zgromadzenia
wierzycieli w celu głosowania nad uznaniem skuteczności zagranicznego układu.
2. W zgromadzeniu wierzycieli biorą udział z prawem głosu wierzyciele, których miejsce
zamieszkania, siedziba lub główny ośrodek podstawowej działalności znajdują się na terenie
Rzeczypospolitej Polskiej, wierzyciele, których wierzytelności wynikają z działalności ekonomicznej
dłużnika prowadzonej w Rzeczypospolitej Polskiej, oraz wierzyciele, którym przysługują wobec
dłużnika wierzytelności zabezpieczone na majątku dłużnika położonym na terenie Rzeczypospolitej
Polskiej hipoteką, zastawem, zastawem skarbowym, zastawem rejestrowym, hipoteką morską lub
przeniesieniem na zabezpieczenie rzeczy, wierzytelności lub innych praw majątkowych.
3. Do zgromadzenia wierzycieli i głosowania przepisy o zgromadzeniu i głosowaniu nad układem w
postępowaniu upadłościowym stosuje się odpowiednio.
Art. 410b. [Umorzenie wtórnego postępowania upadłościowego]
1. Jeżeli na zgromadzeniu wierzycieli nie podjęto uchwały o uznaniu skuteczności zagranicznego
układu, sąd umarza wtórne postępowanie upadłościowe i uchyla postanowienie o uznaniu orzeczenia
o wszczęciu zagranicznego postępowania upadłościowego.
2. Przepisy art. 393 ust. 3-5 stosuje się odpowiednio.
Art. 411. [Układ likwidacyjny]
 Jeżeli we wtórnym postępowaniu upadłościowym ma zostać zawarty układ, a w zagranicznym
głównym postępowaniu upadłościowym ma nastąpić likwidacja majątku upadłego, układ może mieć
wyłącznie charakter likwidacyjny.
Art. 412. [Przekazanie środków do głównego zagranicznego postępowania upadłościowego]
 Sumy uzyskane z podziału funduszów masy upadłości pozostałe po zaspokojeniu wierzycieli we
wtórnym postępowaniu upadłościowym przekazuje się do głównego zagranicznego postępowania
upadłościowego.
TYTUŁ V
Współpraca z sądami zagranicznymi i zarządcami zagranicznymi
Art. 413. [Współpraca z sądem zagranicznym i zarządcą zagranicznym]
 W sprawach uregulowanych przepisami niniejszej części sąd i sędzia-komisarz mogą porozumiewać
się bezpośrednio z sądem zagranicznym i zarządcą zagranicznym, w szczególności przez telefon,
faks lub pocztę elektroniczną.
Art. 414. [Współpraca za pośrednictwem sędziego-komisarza]
 Syndyk ustanowiony w postępowaniu upadłościowym porozumiewa się z sądem zagranicznym i
zarządcą zagranicznym bezpośrednio lub za pośrednictwem sędziego-komisarza.
Art. 415. [Obszary współpracy sądu i sędziego-komisarza z sądem zagranicznym i zarządcą
zagranicznym]
1. W sprawach uregulowanych przepisami niniejszej części sąd i sędzia-komisarz współpracują z
sądem zagranicznym i zarządcą zagranicznym.
2. Jeżeli wszczęto w Rzeczypospolitej Polskiej postępowanie upadłościowe, sąd prowadzący to
postępowanie podejmuje działania przewidziane w niniejszym tytule.
Art. 416. [Wymiana informacji pomiędzy sądem i sędzią-komisarzem a sądem zagranicznym i
zarządcą zagranicznym]
 W ramach współpracy z sądem zagranicznym i zarządcą zagranicznym sąd i sędzia-komisarz mogą
podejmować działania, które zapewniają sprawne prowadzenie postępowań upadłościowych, a w
szczególności przekazywać oraz zwracać się o informacje:
1) dotyczące majątku upadłego i miejsca jego położenia, jak również informacje dotyczące
postępowań sądowych, administracyjnych, sądowoadministracyjnych i przed sądami
polubownymi dotyczących upadłego;
2) o sposobie zabezpieczenia i likwidacji majątku upadłego;
3) o zaspokojeniu poszczególnych wierzycieli.
Art. 417. [Skutki uznania co najmniej dwóch zagranicznych postępowań upadłościowych]
1. Jeżeli w Rzeczypospolitej Polskiej wszczęto postępowanie upadłościowe i uznano orzeczenia o
wszczęciu dwóch lub więcej zagranicznych postępowań upadłościowych przeciwko temu samemu
upadłemu, sędzia-komisarz określa, jaki majątek dłużnika objęty zostanie poszczególnymi
postępowaniami. Na postanowienie sędziego-komisarza przysługuje zażalenie.
2. Jeżeli w Rzeczypospolitej Polskiej nie zostało wszczęte postępowanie upadłościowe obejmujące
majątek należący do podmiotu, wobec którego są prowadzone zagraniczne postępowania
upadłościowe, postanowienie, o którym mowa w ust. 1, wydaje sąd, który uznał orzeczenie o
wszczęciu zagranicznego postępowania upadłościowego. Przepisy części pierwszej tytułu II stosuje
się odpowiednio.
CZĘŚĆ TRZECIA
ODRĘBNE POSTĘPOWANIA UPADŁOŚCIOWE
TYTUŁ I
Postępowanie upadłościowe wszczęte po śmierci niewypłacalnego dłużnika
Art. 418. [Wniosek o ogłoszenie upadłości zmarłego dłużnika]
 Jeżeli wniosek o ogłoszenie upadłości wobec przedsiębiorcy lub osoby, o której mowa w art. 8 lub
art. 9, złożono po ich śmierci, postępowanie upadłościowe prowadzone jest według przepisów
zawartych w tytule niniejszym.
Art. 419. [Udział kuratora spadku; udział nabywcy spadku]
1. Jeżeli w postępowaniu nie bierze udziału spadkobierca, którego prawa zostały stwierdzone
prawomocnym postanowieniem o stwierdzeniu nabycia spadku, albo kurator spadku, sąd w
postanowieniu o ogłoszeniu upadłości ustanowi kuratora, do którego stosuje się przepis art. 187. Po
ogłoszeniu upadłości orzeczenie o powołaniu lub zmianie kuratora wydaje sędzia-komisarz.
2. W razie zbycia spadku przed ogłoszeniem upadłości postępowanie prowadzi się z udziałem
nabywcy spadku, do którego stosuje się przepisy dotyczące upadłego.
3. W przypadku gdy został ustanowiony zarząd sukcesyjny, uczestnikiem postępowania o ogłoszenie
upadłości zmarłego przedsiębiorcy jest również zarządca sukcesyjny. Zażalenie na postanowienie o
ogłoszeniu upadłości przysługuje również osobie, która pełniła funkcję zarządcy sukcesyjnego w
chwili ogłoszenia upadłości.
Art. 420.
 (uchylony).
Art. 421. [Wejście aktywów spadku do masy upadłości]
Do masy upadłości wchodzą aktywa spadku po zmarłym dłużniku, a w przypadku ustanowienia
zarządu sukcesyjnego także aktywa nabyte w okresie zarządu sukcesyjnego, które weszły w skład
przedsiębiorstwa w spadku.
Art. 422. [Bezskuteczność ustanowienia wykonawcy testamentu oraz zapisów i poleceń]
 Ustanowienie wykonawcy testamentu oraz zapisy i polecenia są bezskuteczne wobec masy
upadłości.
Art. 423. [Stosowanie przepisów o bezskuteczności czynności upadłego]
 Do czynności upadłego, dokonanych na sześć miesięcy przed jego śmiercią, przepisy art. 127-130a
stosuje się.
Art. 424. [Chwila powstania skutków prawnych oświadczenia o przyjęciu spadku]
 W razie ogłoszenia upadłości w sprawach objętych przepisami niniejszego tytułu skutki prawne
związane z przyjęciem spadku powstają po zakończeniu postępowania upadłościowego.
Art. 425. [Tytuł egzekucyjny przeciwko spadkobiercy]
 Po zakończeniu albo umorzeniu postępowania upadłościowego wyciąg z zatwierdzonej listy
wierzytelności, zawierający oznaczenie wierzytelności oraz sumy na jej poczet otrzymane przez
wierzyciela, jest tytułem egzekucyjnym przeciwko spadkobiercy.
TYTUŁ IA
Postępowanie upadłościowe wobec deweloperów
DZIAŁ I
Przepisy ogólne
Art. 425a. [Zakres zastosowania przepisów]
Przepisy niniejszego tytułu stosuje się w przypadku ogłoszenia upadłości dewelopera w
rozumieniu art. 5 pkt 1 ustawy z dnia 20 maja 2021 r. o ochronie praw nabywcy lokalu
mieszkalnego lub domu jednorodzinnego oraz Deweloperskim Funduszu Gwarancyjnym (Dz. U. z
2024 r. poz. 695), zwanej dalej "ustawą o ochronie nabywcy".
Art. 425b. [Cele postępowania]
 Postępowanie określone w niniejszym tytule prowadzi się w celach, o których mowa w art. 2, a
także aby doprowadzić do zaspokojenia nabywców w drodze przeniesienia na nich własności
lokali, o ile racjonalne względy na to pozwolą.
Art. 425c. [Definicje]
Ilekroć w przepisach niniejszego tytułu jest mowa o:
1) nabywcy - należy przez to rozumieć osobę fizyczną, osobę prawną, a także jednostkę
organizacyjną niebędącą osobą prawną, której odrębna ustawa przyznaje zdolność prawną,
wobec której deweloper zobowiązał się do przeniesienia praw wynikających z umowy
deweloperskiej, o której mowa w art. 5 pkt 6 ustawy o ochronie nabywcy, albo jednej z umów,
o których mowa w art. 2 ust. 1 pkt 2, 3 lub 5 lub ust. 2 tej ustawy, i która zobowiązała się do
spełnienia świadczenia pieniężnego na rzecz dewelopera na poczet ceny nabycia jednego z tych
praw;
2) przeniesieniu własności lokalu - należy przez to rozumieć przeniesienie własności lokalu
mieszkalnego, a także przeniesienie własności nieruchomości gruntowej zabudowanej domem
jednorodzinnym lub użytkowania wieczystego nieruchomości gruntowej i własności domu
jednorodzinnego na niej posadowionego stanowiącego odrębną nieruchomość lub przeniesienie
ułamkowej części własności nieruchomości, lub przeniesienie własności lokalu użytkowego na
podstawie umowy, o której mowa w art. 2 ust. 2 ustawy o ochronie nabywcy;
3) umowie deweloperskiej - należy przez to rozumieć umowę między upadłym a nabywcą,
której przedmiotem jest przeniesienie praw wynikających z umowy deweloperskiej, o której
mowa w art. 5 pkt 6 ustawy o ochronie nabywcy, albo jednej z umów, o których mowa w art. 2
ust. 1 pkt 2, 3 lub 5 lub ust. 2 tej ustawy.
Art. 425d. [Upadłość dewelopera - emitenta obligacji]
 W przypadku gdy upadły jest emitentem obligacji, a dla zabezpieczenia praw z obligacji
ustanowiono zabezpieczenie na nieruchomości, na której realizowane jest przedsięwzięcie
deweloperskie, przepisów art. 488-490 nie stosuje się.
DZIAŁ II
Dalsze prowadzenie przedsięwzięcia deweloperskiego
Art. 425e. [Warunki dalszego prowadzenia przedsięwzięcia deweloperskiego]
1. W postępowaniu upadłościowym syndyk może dalej prowadzić przedsięwzięcie deweloperskie
upadłego za zgodą sędziego-komisarza. Sędzia-komisarz udziela zgody, jeżeli racjonalne względy
wskazują, że dalsze prowadzenie przedsięwzięcia deweloperskiego jest ekonomicznie uzasadnione
i istnieją szanse na jego ukończenie.
2. Syndyk prowadzi dalej przedsięwzięcie deweloperskie upadłego, w odniesieniu do którego we
wcześniejszym postępowaniu sanacyjnym wobec upadłego nabywcy podjęli uchwałę, o której
mowa w art. 358 ust. 4 ustawy z dnia 15 maja 2015 r. - Prawo restrukturyzacyjne, oraz wpłacili lub
zabezpieczyli dopłaty w terminach, o których mowa w art. 359 ust. 1 i 2 tej ustawy, ale układ nie
doszedł do skutku, chyba że na odstąpienie od dalszego prowadzenia przedsięwzięcia
deweloperskiego wyraził zgodę sędzia-komisarz.
2a. Wydanie przez sędziego-komisarza postanowienia o odmowie dalszego prowadzenia
przedsięwzięcia deweloperskiego albo o wyrażeniu zgody na odstąpienie od dalszego prowadzenia
przedsięwzięcia deweloperskiego albo niewydanie przez sędziego-komisarza postanowienia w
przedmiocie dalszego prowadzenia przedsięwzięcia deweloperskiego w terminie 3 miesięcy od
dnia ogłoszenia upadłości wywołuje z mocy prawa skutek odstąpienia przez syndyka od umów
deweloperskich na podstawie art. 98, a do roszczeń nabywców wynikających z tych umów przepis
art. 91 stosuje się odpowiednio.
2b. Po wydaniu przez sędziego-komisarza postanowienia o odmowie dalszego prowadzenia
przedsięwzięcia deweloperskiego albo o wyrażeniu zgody na odstąpienie od dalszego prowadzenia
przedsięwzięcia deweloperskiego albo w przypadku niewydania przez sędziego-komisarza
postanowienia w przedmiocie dalszego prowadzenia przedsięwzięcia deweloperskiego w terminie
3 miesięcy od dnia ogłoszenia upadłości, syndyk informuje o tym bank lub spółdzielczą kasę
oszczędnościowo-kredytową prowadzące mieszkaniowy rachunek powierniczy dla
przedsięwzięcia deweloperskiego i składa dyspozycję zwrotu środków znajdujących się na
rachunku nabywcom.
3. Syndyk przechowuje środki pieniężne uzyskane z dopłat wpłaconych we wcześniejszym
postępowaniu sanacyjnym, przekazane mu przez zarządcę ustanowionego w tym postępowaniu, na
odrębnym rachunku bankowym. W przypadku odstąpienia od dalszego prowadzenia
przedsięwzięcia deweloperskiego syndyk zwraca dopłaty nabywcom, a zabezpieczenia wpłacenia
dopłat wygasają z mocy prawa.
4. W przypadku prawomocnego oddalenia lub odrzucenia wniosku o ogłoszenie upadłości lub
umorzenia postępowania w przedmiocie ogłoszenia upadłości przepis ust. 3 stosuje się
odpowiednio.
Art. 425f. [Wyłączenie uprawnienia do odstąpienia od umowy deweloperskiej]
1. W przypadku dalszego prowadzenia przedsięwzięcia deweloperskiego zgodnie z art. 425e do
umowy deweloperskiej przepisu art. 98 nie stosuje się w zakresie, w jakim przewiduje uprawnienie
syndyka do odstąpienia od umowy, a do roszczenia nabywcy wynikającego z umowy
deweloperskiej przepisu art. 91 nie stosuje się. Roszczenie nabywcy zaspokajane jest przez
przeniesienie własności lokalu.
2. Przeniesienie własności lokalu nie wywołuje skutków sprzedaży egzekucyjnej. Przepisu art. 313
nie stosuje się.
Art. 425g. [Utrzymanie w mocy zgody na bezobciążeniowe wyodrębnienie lokalu
mieszkalnego lub zobowiązania do jej wydania]
Jeżeli nieruchomość, na której jest prowadzone przedsięwzięcie deweloperskie lub zadanie
inwestycyjne, jest obciążona hipoteką, której przysługuje pierwszeństwo przed roszczeniami
chociażby jednego nabywcy, a wierzyciel hipoteczny wyraził zgodę, o której mowa w art. 25 ust. 1
pkt 1 lub 2 ustawy o ochronie nabywcy, lub zobowiązał się do jej udzielenia, zgodnie z art. 76 ust.
4 zdanie drugie ustawy z dnia 6 lipca 1982 r. o księgach wieczystych i hipotece (Dz. U. z 2023 r.
poz. 1984 oraz z 2024 r. poz. 1222), zgoda taka lub zobowiązanie do jej udzielenia pozostają w
mocy na warunkach w nich określonych, przy czym warunek wykonania zobowiązania nabywcy
względem upadłego uznaje się za spełniony w przypadku wykonania zobowiązania do rąk syndyka
lub zarządcy ustanowionego we wcześniejszym postępowaniu sanacyjnym.
Art. 425h. [Zaprzestanie dalszego prowadzenia przedsięwzięcia deweloperskiego]
1. Jeżeli w toku postępowania upadłościowego ujawni się podstawa do przyjęcia, że dalsze
prowadzenie przedsięwzięcia deweloperskiego nie jest uzasadnione racjonalnymi względami,
sędzia-komisarz na wniosek syndyka udziela zgody na zaprzestanie dalszego prowadzenia
przedsięwzięcia deweloperskiego. Na postanowienie sędziego-komisarza przysługuje zażalenie.
2. Uprawomocnienie się postanowienia sędziego-komisarza o wyrażeniu zgody na zaprzestanie
dalszego prowadzenia przedsięwzięcia deweloperskiego wywołuje z mocy prawa skutek
odstąpienia przez syndyka od umów deweloperskich na podstawie art. 98, a do roszczeń
nabywców wynikających z tych umów przepis art. 91 stosuje się odpowiednio.
3. Do dopłat w części niewykorzystanej przepis art. 425e ust. 3 zdanie drugie stosuje się.
4. Po uprawomocnieniu się postanowienia sędziego-komisarza o wyrażeniu zgody na zaprzestanie
dalszego prowadzenia przedsięwzięcia deweloperskiego syndyk informuje o tym bank lub
spółdzielczą kasę oszczędnościowo-kredytową prowadzące mieszkaniowy rachunek powierniczy
dla przedsięwzięcia deweloperskiego i składa dyspozycję zwrotu środków znajdujących się na
rachunku nabywcom.
DZIAŁ III
Likwidacja nieruchomości, na której prowadzone jest przedsięwzięcie deweloperskie
Art. 425i. [Podział sum uzyskanych z likwidacji nieruchomości]
Sumy uzyskane z likwidacji nieruchomości, na której jest prowadzone przedsięwzięcie
deweloperskie lub zadanie inwestycyjne, podlegają podziałowi na zasadach ogólnych, z tym że w
przypadku wyrażenia przez wierzyciela hipotecznego zgody, o której mowa w art. 25 ust. 1 pkt 1
lub 2 ustawy o ochronie nabywcy, lub zobowiązania się do jej udzielenia, zgodnie z art. 76 ust. 4
zdanie drugie ustawy z dnia 6 lipca 1982 r. o księgach wieczystych i hipotece, uznaje się, że
roszczeniu nabywcy lokalu, którego ta zgoda lub zobowiązanie do jej udzielenia dotyczy,
przysługuje pierwszeństwo przed hipoteką w zakresie, w jakim dokonał wpłat na poczet umowy.
Art. 425j. [Zaspokojenie roszczeń nabywcy]
 Roszczenia nabywcy wynikające z odstąpienia od umowy deweloperskiej podlegają zaspokojeniu
z sum uzyskanych z likwidacji nieruchomości, na której prowadzone jest przedsięwzięcie
deweloperskie, na takich samych zasadach jak roszczenie z umowy deweloperskiej. Nabywcy
przysługuje pierwszeństwo wynikające z ujawnienia w księdze wieczystej przysługującego mu
roszczenia z umowy deweloperskiej, także w przypadku gdy wpis o ujawnieniu tego roszczenia
został wykreślony.
Art. 425ja. [Zaspokojenie wierzytelności nabywcy z umowy deweloperskiej będącej
podstawą wypłaty na rzecz nabywcy świadczeń z Ubezpieczeniowego Funduszu
Gwarancyjnego]
 Wierzytelności nabywcy wynikające z umowy deweloperskiej, która stanowiła podstawę wypłaty
na rzecz nabywcy świadczeń z Ubezpieczeniowego Funduszu Gwarancyjnego, podlegają
zaspokojeniu po zaspokojeniu należności tego funduszu powstałych w wyniku przekazania
nabywcy świadczenia na podstawie art. 48 ust. 5 ustawy o ochronie nabywcy.
Art. 425k. [Roszczenie pieniężne nabywcy]
 Roszczenie pieniężne nabywcy powstałe wskutek przekształcenia roszczenia z umowy
deweloperskiej w toku postępowania restrukturyzacyjnego lub upadłościowego podlega
zaspokojeniu w sposób określony w art. 425j.
DZIAŁ IV
Kontynuacja przedsięwzięcia deweloperskiego przez innego przedsiębiorcę
Art. 425l. [Zgoda na sprzedaż nieruchomości]
1. Na wniosek syndyka sędzia-komisarz może wyrazić zgodę na sprzedaż nieruchomości, na której
prowadzone jest przedsięwzięcie deweloperskie, przedsiębiorcy, który zobowiąże się do
kontynuacji przedsięwzięcia deweloperskiego.
2. Przedsiębiorca nabywający nieruchomość na podstawie ust. 1 odpowiada solidarnie z upadłym
za jego zobowiązania z umów deweloperskich zawartych w związku z przedsięwzięciem
deweloperskim realizowanym na nieruchomości, jak również za zobowiązania wobec nabywców
wynikające z przekształcenia roszczeń z takich umów w toku postępowania restrukturyzacyjnego
lub upadłościowego lub z odstąpienia od takich umów. Zobowiązania, o których mowa w zdaniu
poprzednim, nie podlegają zaspokojeniu w postępowaniu upadłościowym prowadzonym wobec
upadłego.
3. Wraz z własnością nieruchomości przedsiębiorca nabywający nieruchomość na podstawie ust. 1
nabywa przysługujące upadłemu prawa wynikające z umów deweloperskich zawartych w związku
z przedsięwzięciem deweloperskim realizowanym na nieruchomości.
4. Sprzedaż nieruchomości na podstawie ust. 1 nie wywołuje skutków sprzedaży egzekucyjnej.
Przepisu art. 313 nie stosuje się.
5. Wyrażając zgodę na sprzedaż nieruchomości na podstawie ust. 1, sędzia-komisarz uwzględnia
interes nabywców oraz prawdopodobieństwo dokończenia przedsięwzięcia deweloperskiego przez
przedsiębiorcę nabywającego nieruchomość.
6. Do umowy deweloperskiej zawartej w ramach przedsięwzięcia deweloperskiego prowadzonego
na nieruchomości podlegającej sprzedaży na podstawie ust. 1 przepisów art. 98 nie stosuje się. Do
roszczenia nabywcy wynikającego z umowy deweloperskiej przepisu art. 91 nie stosuje się.
7. W przypadku sprzedaży nieruchomości na podstawie ust. 1 przepisów art. 336, art. 345 i art.
346 nie stosuje się.
Art. 425m. [Obowiązek zawarcia umowy o prowadzenie mieszkaniowego rachunku
powierniczego]
1. Jeżeli dla przedsięwzięcia deweloperskiego prowadzonego na nieruchomości nabytej na
podstawie art. 425l ust. 1 jest prowadzony mieszkaniowy rachunek powierniczy upadłego,
przedsiębiorca nabywający tę nieruchomość jest obowiązany do zawarcia umowy o prowadzenie
mieszkaniowego rachunku powierniczego w terminie trzydziestu dni od dnia wyrażenia przez
sędziego-komisarza zgody, o której mowa w art. 425l ust. 1. O otwarciu rachunku powierniczego
przedsiębiorca niezwłocznie informuje syndyka.
2. Niezwłocznie po zawarciu przez przedsiębiorcę umowy o prowadzenie mieszkaniowego
rachunku powierniczego zgodnie z ust. 1 syndyk informuje bank lub spółdzielczą kasę
oszczędnościowo-kredytową prowadzące mieszkaniowy rachunek powierniczy upadłego o
przejściu praw z umów deweloperskich zgodnie z art. 425l ust. 3 i składa dyspozycję przekazania
środków zgromadzonych na mieszkaniowym rachunku powierniczym upadłego na mieszkaniowy
rachunek powierniczy przedsiębiorcy.
3. Po przekazaniu środków, o których mowa w ust. 2, na mieszkaniowy rachunek powierniczy
przedsiębiorcy nabywającego nieruchomość na podstawie art. 425l ust. 1 umowa o prowadzenie
mieszkaniowego rachunku powierniczego upadłego wygasa.
DZIAŁ V
Kontynuacja przedsięwzięcia deweloperskiego w układzie
Art. 425n. [Propozycje układowe nabywców]
 Nabywcy w liczbie stanowiącej co najmniej 20% liczby nabywców w ramach przedsięwzięcia
deweloperskiego prowadzonego przez upadłego mogą zgłosić propozycje układowe w terminie
trzydziestu dni od dnia ogłoszenia upadłości.
Art. 425o. [Treść propozycji układowych]
1. Propozycje układowe mogą także obejmować:
1) wpłacenie dopłat przez wszystkich albo niektórych nabywców i zaspokojenie ich przez
przeniesienie własności lokali, przy czym propozycje układowe mogą przewidywać późniejszy
zwrot dopłat z przychodów z realizacji przedsięwzięcia deweloperskiego;
2) sprzedaż nieruchomości, na której prowadzone jest przedsięwzięcie deweloperskie, z
zachowaniem ciążących na niej ograniczonych praw rzeczowych, na rzecz przedsiębiorcy, który
przejąłby zobowiązania wobec nabywców i zobowiązałby się do kontynuacji przedsięwzięcia
deweloperskiego, przy czym propozycje układowe mogą przewidywać zmianę treści umów
deweloperskich;
3) określenie innych warunków kontynuacji przedsięwzięcia deweloperskiego i sposobów jego
finansowania;
4) zamianę lokali między wierzycielami lub zamianę lokalu na lokal niebędący przedmiotem
umowy deweloperskiej.
2. Przepis art. 162 ustawy z dnia 15 maja 2015 r. - Prawo restrukturyzacyjne stosuje się
odpowiednio.
Art. 425p. [Treść propozycji układowych. Zatwierdzenie układu]
1. Propozycje układowe mogą przewidywać różny sposób traktowania nabywców w zależności od
tego, czy wpłacą oni dopłaty, o których mowa w art. 425o ust. 1 pkt 1.
2. Do propozycji układowych przewidujących sposób restrukturyzacji, o którym mowa w art. 425o
ust. 1 pkt 2, załącza się sporządzone w formie aktu notarialnego nieodwołalne oświadczenie woli
przedsiębiorcy o nabyciu nieruchomości, na której jest prowadzone przedsięwzięcie
deweloperskie, wraz z ciążącymi na niej obciążeniami i o przejęciu zobowiązań upadłego w
stosunku do nabywców. W przypadku prawomocnego zatwierdzenia układu przewidującego
sprzedaż nieruchomości na zasadach określonych w oświadczeniu woli przedsiębiorcy, o którym
mowa w niniejszym ustępie, oświadczenie to zastępuje jego oświadczenie woli konieczne do
zawarcia umowy sprzedaży nieruchomości, na której jest prowadzone przedsięwzięcie
deweloperskie, a umowę uznaje się za zawartą.
3. Prawomocne postanowienie o zatwierdzeniu układu wraz z oświadczeniem, o którym mowa w
ust. 2, stanowi podstawę ujawnienia prawa własności w księdze wieczystej. Jeżeli dla
przedsięwzięcia deweloperskiego jest prowadzony mieszkaniowy rachunek powierniczy upadłego,
przepis art. 425m stosuje się odpowiednio.
Art. 425q. [Głosowanie nad układem]
1. Głosowanie nad układem przeprowadza się w grupach wierzycieli.
2. Nabywcy stanowią odrębną grupę wierzycieli, dla której sporządza się odrębną listę wierzycieli
uprawnionych do głosowania. Dopuszczalny jest dodatkowy podział nabywców na większą liczbę
grup obejmujących poszczególne kategorie interesów, w szczególności z uwagi na stopień
wykonania umowy z deweloperem.
Art. 425r. [Głosowanie nad dopłatami]
1. Jeżeli zostaną zgłoszone propozycje układowe przewidujące sposób restrukturyzacji, o którym
mowa w art. 425o ust. 1 pkt 1, sędzia-komisarz niezwłocznie przeprowadza wstępne głosowanie
nabywców nad propozycjami układowymi w zakresie ich dotyczącym.
2. Sędzia-komisarz sporządza listę nabywców uprawnionych do głosowania na podstawie listy
przedłożonej przez syndyka.
3. Uchwała nabywców zostaje przyjęta, jeżeli wypowiedzą się za nią nabywcy deklarujący łącznie
dopłaty wystarczające zgodnie z treścią propozycji układowych do sfinansowania dokończenia
przedsięwzięcia deweloperskiego.
4. Przyjęcie uchwały stwierdza sędzia-komisarz postanowieniem.
Art. 425s. [Wpłacenie dopłat]
1. W przypadku przyjęcia uchwały nabywców, o której mowa w art. 425r ust. 3, nabywcy
zobowiązani do wpłacenia dopłat wpłacają je do masy upadłości lub zabezpieczają ich wpłatę w
zakresie przewidzianym uchwałą w terminie dwóch miesięcy od dnia podjęcia uchwały. W
szczególnie uzasadnionych przypadkach termin może zostać przedłużony postanowieniem
sędziego-komisarza.
2. Jeżeli w terminie, o którym mowa w ust. 1, nie zostaną wpłacone lub zabezpieczone wszystkie
dopłaty, w pełnej wysokości przewidzianej uchwałą, nabywcy mogą uzupełnić brakujące dopłaty,
wpłacając je lub zabezpieczając ich wpłatę w terminie trzydziestu dni od bezskutecznego upływu
terminu, o którym mowa w ust. 1. W tym samym terminie upadły lub syndyk mogą przedstawić
dowód istnienia innych źródeł finansowania przedsięwzięcia deweloperskiego.
3. Wpłacenie lub zabezpieczenie dopłat lub innych środków w wysokości wystarczającej na
sfinansowanie przedsięwzięcia deweloperskiego stwierdza postanowieniem sędzia-komisarz,
jednocześnie wyznaczając termin zgromadzenia wierzycieli w celu głosowania nad układem. Treść
uchwały nabywców, o której mowa w art. 425r ust. 3, włącza się do układu, a zgromadzenie
wierzycieli nie może przyjąć układu o treści odbiegającej od uchwały nabywców w zakresie nią
uregulowanym. Sędzia-komisarz zwraca uwagę wierzycieli uczestniczących w zgromadzeniu
wierzycieli na niezgodność propozycji układowych z uchwałą nabywców. Sąd odmawia
zatwierdzenia układu o treści odbiegającej od uchwały nabywców w zakresie nią uregulowanym.
4. Jeżeli w terminach, o których mowa w ust. 1 lub 2, zostaną wpłacone lub zabezpieczone dopłaty
w wysokości przewidzianej uchwałą nabywców, o której mowa w art. 425r ust. 3, przedsięwzięcie
deweloperskie może być dalej prowadzone.
5. W przypadku niedojścia układu do skutku pomimo podjęcia uchwały nabywców, o której mowa
w art. 425r ust. 3, oraz wpłacenia lub zabezpieczenia w terminach, o których mowa w ust. 1 lub 2,
dopłat w wysokości wystarczającej na sfinansowanie przedsięwzięcia deweloperskiego w dalszym
toku postępowania upadłościowego odstąpienie przez syndyka od kontynuacji przedsięwzięcia
deweloperskiego wymaga zgody sędziego-komisarza.
6. Syndyk przechowuje środki pieniężne uzyskane z dopłat na odrębnym rachunku bankowym. W
przypadku odstąpienia od dalszego prowadzenia przedsięwzięcia deweloperskiego syndyk zwraca
dopłaty nabywcom, a zabezpieczenia wpłacenia dopłat wygasają z mocy prawa.
7. Po uprawomocnieniu się postanowienia sędziego-komisarza o wyrażeniu zgody na odstąpienie
przez syndyka od kontynuacji przedsięwzięcia deweloperskiego syndyk informuje o tym bank lub
spółdzielczą kasę oszczędnościowo-kredytową prowadzące mieszkaniowy rachunek powierniczy
dla przedsięwzięcia deweloperskiego i składa dyspozycję zwrotu środków znajdujących się na
rachunku nabywcom.
TYTUŁ II
Postępowanie upadłościowe wobec banków i spółdzielczych kas oszczędnościowo-kredytowych
DZIAŁ I
Przepisy ogólne
Art. 426. [Podmiot uprawniony do zgłoszenia wniosku o upadłość banku; wyłączenie
stosowania przepisów o postępowaniu upadłościowym]
1. Bank jest niewypłacalny również wówczas, gdy według bilansu sporządzonego na koniec
okresu sprawozdawczego aktywa banku nie wystarczają na zaspokojenie jego zobowiązań.
1a. Do zobowiązań, o których mowa w ust. 1, nie zalicza się zobowiązań, o których mowa w art.
11 ust. 4a.
2. Wniosek o ogłoszenie upadłości banku może zgłosić wyłącznie Komisja Nadzoru Finansowego
albo Bankowy Fundusz Gwarancyjny.
2a. We wniosku, o którym mowa w ust. 2, jako syndyk może zostać wskazany bank.
3. W postępowaniu upadłościowym wobec banku przepisów art. 11 ust. 3, 4 i 5-7 oraz art. 38-43
nie stosuje się.
Art. 427. [Wysłuchanie; termin rozpoznania wniosku o ogłoszenie upadłości banku]
1. Przed ogłoszeniem upadłości banku, sąd wysłuchuje co do podstaw ogłoszenia upadłości oraz
co do osoby syndyka:
1) przedstawiciela Komisji Nadzoru Finansowego;
1a) przedstawiciela Bankowego Funduszu Gwarancyjnego;
1b) przedstawicieli banku, o którym mowa w art. 426 ust. 2a;
2) prezesa oraz innych członków ostatniego zarządu albo zarządu komisarycznego, albo
likwidatora banku, którego dotyczy wniosek.
1a. W przypadku postępowania dotyczącego upadłości banku będącego podmiotem zależnym od
Skarbu Państwa, sąd wysłuchuje również przedstawiciela organu lub podmiotu uprawnionego do
wykonywania praw z akcji lub udziałów należących do Skarbu Państwa.
2. Sąd może odstąpić od wysłuchania prezesa oraz innych członków zarządu banku, jeżeli ich
wysłuchanie spowodowałoby zwłokę w rozpoznaniu sprawy.
3. Syndykiem może być także bank wskazany we wniosku, o którym mowa w art. 426 ust. 2, po
uzyskaniu pozytywnej opinii:
1) Komisji Nadzoru Finansowego - w przypadku wniosku złożonego przez Bankowy Fundusz
Gwarancyjny;
2) Bankowego Funduszu Gwarancyjnego - w przypadku wniosku złożonego przez Komisję
Nadzoru Finansowego.
4. (uchylony).
Art. 428.
 (uchylony).
Art. 429. [Ogłoszenie upadłości banku]
1. (uchylony).
2. (uchylony).
3. W postanowieniu o ogłoszeniu upadłości sąd ustanawia kuratora do reprezentowania banku w
postępowaniu upadłościowym. Do kuratora stosuje się przepisy art. 187 ust. 3 i 4.
4. Bankowy Fundusz Gwarancyjny jest ustanawiany kuratorem na swój wniosek.
Art. 430.
 (uchylony).
Art. 431.
 (uchylony).
Art. 432. [Przekazywanie sprawozdań do Komisji Nadzoru Finansowego]
 Sprawozdania, o których mowa w art. 168, syndyk przekazuje do wiadomości Komisji Nadzoru
Finansowego.
Art. 433. [Wpływ ogłoszenia upadłości banku na istnienie organów banku]
 O ile skutki te nie nastąpiły wcześniej z powodu otwarcia postępowania układowego, z dniem
ogłoszenia upadłości:
1) organy zarządzające i nadzorcze banku ulegają rozwiązaniu;
2) wygasają zarząd komisaryczny, powołanie likwidatora oraz uprawnienia kuratora
ustanowionego na podstawie art. 144 ust. 1 ustawy z dnia 29 sierpnia 1997 r. - Prawo bankowe
(Dz. U. z 2024 r. poz. 1646, 1685 i 1863 oraz z 2025 r. poz. 146 i 222);
3) wygasają wszelkie uprawnienia osób wchodzących w skład organów banku do odpraw
pieniężnych, jak też do wynagrodzenia za okres po ogłoszeniu upadłości.
Art. 434. [Wpływ ogłoszenia upadłości banku na istnienie umów bankowych]
 O ile skutki te nie nastąpiły wcześniej z powodu otwarcia postępowania układowego, z dniem
ogłoszenia upadłości ulegają rozwiązaniu:
1) umowy rachunku bankowego; oprocentowanie rachunków bankowych jest naliczane do
dnia ogłoszenia upadłości;
2) umowy kredytu i pożyczki, jeżeli do dnia ogłoszenia upadłości nie nastąpiło oddanie
środków pieniężnych do dyspozycji kredytobiorcy (pożyczkobiorcy);
3) umowy poręczenia, gwarancji bankowych i akredytyw, jeżeli do dnia ogłoszenia upadłości
bank nie otrzymał prowizji z tytułu tych czynności;
4) umowy o udostępnienie skrytek sejfowych oraz umowy przechowania, z tym że wydanie
przedmiotów i papierów wartościowych powinno nastąpić w terminie uzgodnionym z
oddającym na przechowanie.
Art. 434a. [Utrzymanie w mocy zgody na bezobciążeniowe wyodrębnienie lokalu
mieszkalnego lub zobowiązania do jej wydania]
Jeżeli wierzytelność banku lub spółdzielczej kasy oszczędnościowo-kredytowej jest
zabezpieczona hipoteką na nieruchomości, na której jest prowadzone przedsięwzięcie
deweloperskie lub zadanie inwestycyjne, a bank lub spółdzielcza kasa oszczędnościowokredytowa wyraziły zgodę, o której mowa w art. 25 ust. 1 pkt 1 lub 2 ustawy o ochronie nabywcy,
lub zobowiązały się do jej udzielenia, zgodnie z art. 76 ust. 4 zdanie drugie ustawy z dnia 6 lipca
1982 r. o księgach wieczystych i hipotece, zgoda taka lub zobowiązanie do jej udzielenia pozostają
w mocy na warunkach w nich określonych. Przepis art. 425c pkt 2 stosuje się odpowiednio.
Art. 435.
 (uchylony).
Art. 436. [Uprawnienia do zgłaszania propozycji układowych]
1. Propozycje układowe mogą złożyć także akcjonariusze (członkowie) reprezentujący dwie
trzecie kapitału zakładowego banku w formie spółki akcyjnej lub funduszu udziałowego banku
spółdzielczego, jak również bank zrzeszający, którego bank spółdzielczy jest akcjonariuszem.
2. Przed zatwierdzeniem układu sąd zasięga opinii Komisji Nadzoru Finansowego.
Art. 437. [Nabycie przedsiębiorstwa banku przez inne banki]
1. (uchylony).
2. Warunki nabycia przedsiębiorstwa bankowego przez inne banki oraz termin składania ofert
określa sędzia-komisarz, po zasięgnięciu opinii Komisji Nadzoru Finansowego i Bankowego
Funduszu Gwarancyjnego.
3. Postanowienie zatwierdzające wybór oferty sędzia-komisarz wydaje po zasięgnięciu opinii
Komisji Nadzoru Finansowego i Bankowego Funduszu Gwarancyjnego.
4. Przepisów art. 56a-56h nie stosuje się.
Art. 438. [Odpowiedzialność nabywcy przedsiębiorstwa bankowego]
1. Nabywca przedsiębiorstwa bankowego przejmuje zobowiązania z tytułu rachunków
bankowych.
1a. W przypadku gdy oszacowanie przedsiębiorstwa bankowego wskazuje, że cena nabycia
przedsiębiorstwa bankowego uniemożliwiałaby pełne pokrycie należności, o których mowa w art.
39 ust. 1 ustawy z dnia 10 czerwca 2016 r. o Bankowym Funduszu Gwarancyjnym, systemie
gwarantowania depozytów oraz przymusowej restrukturyzacji (Dz. U. z 2024 r. poz. 487 oraz z
2025 r. poz. 146), sprzedaż przedsiębiorstwa bankowego następuje:
1) z przejęciem przez nabywcę zobowiązań upadłego z tytułu należności, o których mowa w
art. 39 ust. 1 ustawy z dnia 10 czerwca 2016 r. o Bankowym Funduszu Gwarancyjnym,
systemie gwarantowania depozytów oraz przymusowej restrukturyzacji, albo
2) bez przejęcia przez nabywcę zobowiązań z tytułu rachunków bankowych.
1b. Sędzia-komisarz dokonuje wyboru sposobu sprzedaży przedsiębiorstwa bankowego, o których
mowa w ust. 1a, wraz z określeniem warunków nabycia przedsiębiorstwa bankowego przez inne
banki. Na postanowienie sędziego-komisarza przysługuje zażalenie.
2. Po zawarciu umowy sprzedaży przedsiębiorstwa bankowego syndyk zgłasza niezwłocznie
sprzedaż banku do rejestru, w którym bank jest wpisany.
Art. 439. [Sprzedaż składników majątku upadłego banku]
 Jeżeli przedsiębiorstwo bankowe nie jest sprzedane w całości, syndyk za zezwoleniem sędziegokomisarza przystąpi do sprzedaży poszczególnych składników majątku upadłego banku.
Art. 440. [Kolejność zaspokajania wierzytelności i należności upadłego banku]
1. Zaspokojenie wierzytelności i należności przypadających od upadłego banku następuje zgodnie
z ust. 2-6.
2. Należności podlegające zaspokojeniu z funduszów masy upadłości banku dzieli się na
następujące kategorie:
1) kategoria pierwsza - należności, o których mowa w art. 39 ust. 1 ustawy z dnia 10 czerwca
2016 r. o Bankowym Funduszu Gwarancyjnym, systemie gwarantowania depozytów oraz
przymusowej restrukturyzacji, wraz z odsetkami i kosztami egzekucji, przypadające za czas
przed ogłoszeniem upadłości należności ze stosunku pracy, z wyjątkiem roszczeń z tytułu
wynagrodzenia reprezentanta upadłego lub wynagrodzenia osoby wykonującej czynności
związane z zarządem lub nadzorem nad przedsiębiorstwem upadłego, należności rolników z
tytułu umów o dostarczenie produktów z własnego gospodarstwa rolnego, należności
alimentacyjne oraz renty z tytułu odszkodowania za wywołanie choroby, niezdolności do pracy,
kalectwa lub śmierci i renty z tytułu zamiany uprawnień objętych treścią prawa dożywocia na
dożywotnią rentę, przypadające za trzy ostatnie lata przed dniem ogłoszeniem upadłości
należności z tytułu składek na ubezpieczenia społeczne w rozumieniu ustawy z dnia 13
października 1998 r. o systemie ubezpieczeń społecznych;
2) kategoria druga - należności osób fizycznych, mikroprzedsiębiorców, małych i średnich
przedsiębiorców z tytułu środków objętych ochroną gwarancyjną innych niż środki
gwarantowane w rozumieniu art. 2 pkt 65 ustawy z dnia 10 czerwca 2016 r. o Bankowym
Funduszu Gwarancyjnym, systemie gwarantowania depozytów oraz przymusowej
restrukturyzacji;
3) kategoria trzecia:
a) podkategoria pierwsza: pozostałe należności z tytułu środków objętych ochroną
gwarancyjną innych niż środki gwarantowane w rozumieniu art. 2 pkt 65 ustawy z dnia 10
czerwca 2016 r. o Bankowym Funduszu Gwarancyjnym, systemie gwarantowania
depozytów oraz przymusowej restrukturyzacji,
b) podkategoria druga: pozostałe należności wynikające z umów rachunku bankowego,
c) podkategoria trzecia: odsetki od należności ujętych w kategoriach, o których mowa w
pkt 1 i 2, oraz podkategoriach, o których mowa w lit. a i b,
d) podkategoria czwarta: inne należności, jeżeli nie podlegają zaspokojeniu w innych
kategoriach, w szczególności podatki i inne daniny publiczne oraz pozostałe należności z
tytułu składek na ubezpieczenie społeczne;
4) kategoria czwarta:
a) podkategoria pierwsza: odsetki od należności ujętych w pkt 3 lit. d, a także sądowe
kary grzywny i administracyjne kary pieniężne oraz należności z tytułu darowizn i
zapisów,
b) podkategoria druga: należności jednostki zarządzającej systemem ochrony, o której
mowa w art. 130e ust. 1 ustawy z dnia 29 sierpnia 1997 r. - Prawo bankowe, oraz
jednostki zarządzającej systemem ochrony, o której mowa w art. 22d ust. 1 pkt 2 ustawy z
dnia 7 grudnia 2000 r. o funkcjonowaniu banków spółdzielczych, ich zrzeszaniu się i
bankach zrzeszających, wraz z odsetkami i kosztami egzekucji;
5) kategoria piąta - należności wspólników albo akcjonariuszy z tytułu pożyczki lub innej
czynności prawnej o podobnych skutkach, w szczególności dostawy towaru z odroczonym
terminem płatności, dokonanej na rzecz upadłego będącego spółką kapitałową w okresie 5 lat
przed dniem ogłoszeniem upadłości, wraz z odsetkami, jeżeli nie podlegają zaspokojeniu w
kategoriach niższych;
6) kategoria szósta - należności z tytułu obligacji lub innych instrumentów dłużnych, które
wykazują właściwości zbywalnych wierzytelności, lub z tytułu instrumentów wywołujących
skutki prawne dłużnych instrumentów finansowych, wraz z odsetkami i kosztami egzekucji, z
wyłączeniem należności określonych w pkt 9, jeżeli są łącznie spełnione następujące warunki:
a) pierwotny umowny termin zapadalności należności wynosi co najmniej rok,
b) w umowie lub załączonych do niej dokumentach i informacjach dotyczących emisji
dłużnych instrumentów finansowych lub instrumentów wywołujących skutki prawne
dłużnych instrumentów finansowych, a w stosownych przypadkach także w prospekcie
emisyjnym, w sposób wyraźny i przystępny określono kategorię zaspokojenia należności,
c) należności nie wynikają:
– z instrumentów pochodnych, w szczególności takich, które odnoszą się do aktywów,
praw, zobowiązań, indeksów oraz innych wskaźników, lub które wykazują właściwości
pochodnych instrumentów finansowych,
– ze strukturyzowanych produktów finansowych, o których mowa w art. 2 ust. 1 pkt 28
rozporządzenia Parlamentu Europejskiego i Rady (UE) nr 600/2014 z dnia 15 maja 2014
r. w sprawie rynków instrumentów finansowych oraz zmieniającego rozporządzenie (UE)
nr 648/2012 (Dz. Urz. UE L 173 z 12.06.2014, str. 84, z późn. zm.),
d) wartość nominalna jednej obligacji lub jednego instrumentu dłużnego nie jest niższa
niż 400 000 zł lub równowartość tej kwoty wyrażona w innej walucie, ustalona przy
zastosowaniu średniego kursu tej waluty ogłaszanego przez Narodowy Bank Polski w
dniu podjęcia przez emitenta decyzji o emisji;
7) kategoria siódma - należności z tytułu zobowiązań podporządkowanych niezaliczanych do
funduszy własnych banku, wraz z odsetkami i kosztami egzekucji;
8) kategoria ósma - należności z tytułu zobowiązań zaliczanych do funduszy własnych banku,
o których mowa w art. 62 rozporządzenia nr 575/2013, wraz z odsetkami i kosztami egzekucji;
9) kategoria dziewiąta - należności z tytułu zobowiązań zaliczanych do funduszy własnych
banku, o których mowa w art. 51 rozporządzenia nr 575/2013, wraz z odsetkami i kosztami
egzekucji;
10) kategoria dziesiąta - należności z tytułu zobowiązań zaliczanych do funduszy własnych
banku, o których mowa w art. 26 rozporządzenia nr 575/2013, wraz z odsetkami i kosztami
egzekucji.
2a. Do kategorii szóstej zalicza się instrumenty dłużne, o zmiennym oprocentowaniu,
wynikającym z powszechnie stosowanej stopy procentowej wyrażonej za pomocą wskaźnika o
charakterze referencyjnym, o którym mowa w art. 3 ust. 1 pkt 3 rozporządzenia Parlamentu
Europejskiego i Rady (UE) 2016/1011 z dnia 8 czerwca 2016 r. w sprawie indeksów stosowanych
jako wskaźniki referencyjne w instrumentach finansowych i umowach finansowych lub do
pomiaru wyników funduszy inwestycyjnych i zmieniającego dyrektywy 2008/48/WE i 2014/17/
UE oraz rozporządzenie (UE) nr 596/2014 (Dz. Urz. UE L 171 z 29.06.2016, str. 1), oraz
instrumenty dłużne, które są denominowane w walucie innej niż waluta polska, o ile świadczenia
główne lub uboczne są denominowane w tej samej walucie.
2b. W przypadku gdy instrumenty, których dotyczą należności wskazane w ust. 2 pkt 8-10, są
jedynie częściowo uznawane za pozycję funduszy własnych banku, należności z tytułu całego
instrumentu są traktowane jako należności wynikające z kategorii, do której został zaliczony ten
instrument.
3. Z masy upadłości zaspokaja się w pierwszej kolejności koszty postępowania upadłościowego, a
następnie koszty przymusowej restrukturyzacji niepokryte z przychodów z przymusowej
restrukturyzacji, a jeżeli fundusze masy upadłości na to pozwalają - również inne zobowiązania
masy upadłości, o których mowa w art. 230 ust. 2, w miarę wpływu do masy upadłości stosownych
sum. Przepisy art. 343 ust. 1a i 2 oraz art. 344 stosuje się.
4. Należności Bankowego Funduszu Gwarancyjnego z tytułu wypłaty środków gwarantowanych
lub zapewnienia możliwości ich podjęcia nie wymagają zgłoszenia. Należności z tego tytułu
umieszcza się na liście wierzytelności z urzędu.
5. W przypadku, o którym mowa w ust. 2 pkt 5, przepis art. 342 ust. 5 pkt 2-3 oraz ust. 6 stosuje
się.
6. Przepisy dotyczące zaspokojenia należności ze stosunku pracy stosuje się odpowiednio do
roszczeń Funduszu Gwarantowanych Świadczeń Pracowniczych o zwrot z masy upadłości
świadczeń wypłaconych przez Fundusz pracownikom upadłego.
Art. 441. [Zaspokajanie wierzytelności i należności zabezpieczonych ograniczonymi
prawami rzeczowymi]
 Jeżeli wierzytelności i należności od upadłego były zabezpieczone ograniczonymi prawami
rzeczowymi, ich zaspokojenie następuje zgodnie z art. 345 i 346.
Art. 441a. [Upadłość spółdzielczej kasy oszczędnościowo-kredytowej]
1. Wniosek o ogłoszenie upadłości spółdzielczej kasy oszczędnościowo-kredytowej może zgłosić
wyłącznie Komisja Nadzoru Finansowego albo Bankowy Fundusz Gwarancyjny.
1a. We wniosku, o którym mowa w ust. 1, jako syndyk mogą zostać wskazane bank albo
spółdzielcza kasa oszczędnościowo-kredytowa.
2. W postępowaniu upadłościowym wobec spółdzielczej kasy oszczędnościowo-kredytowej
syndykiem może być także spółdzielcza kasa oszczędnościowo-kredytowa albo bank wskazane we
wniosku, o którym mowa w ust. 1, po uzyskaniu pozytywnej opinii:
1) Komisji Nadzoru Finansowego - w przypadku wniosku złożonego przez Bankowy Fundusz
Gwarancyjny;
2) Bankowego Funduszu Gwarancyjnego - w przypadku wniosku złożonego przez Komisję
Nadzoru Finansowego.
3. Propozycje układowe mogą złożyć także członkowie spółdzielczej kasy oszczędnościowokredytowej reprezentujący dwie trzecie funduszu udziałowego kasy.
4. W pozostałym zakresie przepisy art. 426-441 stosuje się odpowiednio.
DZIAŁ II
Postępowanie upadłościowe wobec banków hipotecznych
Art. 442. [Osobna masa upadłości]
1. W razie ogłoszenia upadłości banku hipotecznego osobną masę upadłości, która służy
zaspokojeniu roszczeń wierzycieli z listów zastawnych oraz roszczeń z tytułu umów o instrument
pochodny, wpisanych do rejestru zabezpieczenia listów zastawnych, tworzą:
1) wierzytelności banku hipotecznego oraz prawa i środki, o których mowa w art. 18 ust. 3, 3a
i 4 ustawy z dnia 29 sierpnia 1997 r. o listach zastawnych i bankach hipotecznych (Dz. U. z
2023 r. poz. 110), zwanej dalej "ustawą o listach zastawnych", wpisane do rejestru
zabezpieczenia listów zastawnych;
2) środki uzyskane w wyniku spłaty wierzytelności wpisanych do rejestru zabezpieczenia
listów zastawnych;
3) składniki majątkowe uzyskane w zamian za aktywa wpisane do rejestru zabezpieczenia
listów zastawnych.
2. W razie wątpliwości, czy składniki, o których mowa w ust. 1, należą do osobnej masy
upadłości, uważa się, że należą one do tej masy do wysokości ujawnionej w rejestrze
zabezpieczenia listów zastawnych wartości:
1) wierzytelności banku hipotecznego oraz praw i środków, o których mowa w art. 18 ust. 3,
3a i 4 ustawy o listach zastawnych;
2) odpowiednio wierzytelności i aktywów - w przypadku składników, o których mowa w ust.
1 pkt 2 i 3.
3. Po zaspokojeniu roszczeń wierzycieli z listów zastawnych nadwyżkę środków z osobnej masy
upadłości zalicza się do masy upadłości.
Art. 442a.
1. Potrącenie wierzytelności wierzyciela upadłego banku hipotecznego z wierzytelnościami
upadłego banku hipotecznego należącymi do osobnej masy upadłości nie jest dopuszczalne.
2. Przepisu ust. 1 nie stosuje się do potrącenia wierzytelności z tytułu instrumentów pochodnych,
w przypadku których zostały spełnione warunki określone w art. 18a ust. 1 ustawy o listach
zastawnych, wpisanych do rejestru zabezpieczenia listów zastawnych. Do zaspokojenia roszczeń
wierzycieli z tych instrumentów przepisy niniejszego działu dotyczące zaspokajania roszczeń
wierzycieli z listów zastawnych stosuje się odpowiednio.
3. Przepisu ust. 1 nie stosuje się również do rozliczeń dokonywanych w ramach systemu płatności
i systemu rozrachunku papierów wartościowych, których uczestnikiem jest upadły bank
hipoteczny, oraz rozliczeń zabezpieczeń finansowych ustanowionych zgodnie z przepisami ustawy
z dnia 2 kwietnia 2004 r. o niektórych zabezpieczeniach finansowych.
Art. 443. [Kurator dla reprezentowania praw posiadaczy listów zastawnych]
1. W postanowieniu o ogłoszeniu upadłości sąd ustanowi kuratora dla reprezentowania w
postępowaniu praw posiadaczy listów zastawnych. Przed ustanowieniem kuratora sąd zasięga
opinii Komisji Nadzoru Finansowego co do osoby kuratora.
2. Do kuratora, o którym mowa w ust. 1, stosuje się odpowiednio przepisy art. 187 ust. 3 i 4 oraz
przepisy o sprawozdaniach syndyka.
3. Posiadacze listów zastawnych mogą działać w postępowaniu również osobiście lub przez
pełnomocnika, jeżeli zostali dopuszczeni do udziału w postępowaniu przez sędziego-komisarza.
Sędzia-komisarz dopuszcza posiadaczy listów zastawnych do udziału w postępowaniu po
wykazaniu, że przysługują im prawa z listów zastawnych.
Art. 444. [Obowiązki kuratora]
 Kurator w terminie 21 dni od dnia ogłoszenia upadłości zgłasza do masy upadłości:
1) ogólną sumę nominalną nieumorzonych do dnia ogłoszenia upadłości listów zastawnych,
których termin płatności przypada przed tym dniem, oraz ogólną sumę niezapłaconych odsetek;
2) ogólną sumę nominalną listów zastawnych oraz odsetek płatnych po dniu ogłoszenia
upadłości, oraz premii przewidzianych w planie.
Art. 445. [Uprawnienia kuratora]
1. Syndyk udziela kuratorowi wszelkich potrzebnych mu informacji. Kurator ma prawo przeglądać
księgi i dokumenty upadłego banku.
2. Na zgromadzeniu wierzycieli kurator ma prawo głosu tylko w sprawach, które mogą mieć
wpływ na prawa posiadaczy listów zastawnych.
Art. 445a. [Zgromadzenie wierzycieli z listów zastawnych]
1. Sędzia-komisarz zwołuje zgromadzenie wierzycieli z listów zastawnych na wniosek wierzycieli
z listów zastawnych reprezentujących co najmniej 10% wierzytelności z tytułu nominalnej
wartości listów zastawnych pozostających w obrocie. Przepisy o zgromadzeniu wierzycieli stosuje
się odpowiednio.
2. Jeżeli przepisy niniejszego działu nie stanowią inaczej, uchwały zgromadzenia wierzycieli z
listów zastawnych zapadają bez względu na liczbę obecnych, większością głosów wierzycieli
reprezentujących ponad 50% wierzytelności z tytułu nominalnej wartości listów zastawnych
pozostających w obrocie.
3. Zgody zgromadzenia wierzycieli z listów zastawnych wymaga sprzedaż składników
majątkowych wpisanych do rejestru zabezpieczenia listów zastawnych:
1) w całości, jeżeli środki uzyskane ze sprzedaży nie wystarczą na całkowite zaspokojenie
kosztów likwidacji osobnej masy upadłości oraz roszczeń wierzycieli z listów zastawnych;
2) w części, jeżeli planowana jest ich sprzedaż poniżej wartości godziwej.
Art. 445b. [Likwidacja osobnej masy upadłości]
1. Likwidację osobnej masy upadłości syndyk przeprowadza z udziałem kuratora.
2. W przypadku wyrażenia zgody przez radę wierzycieli lub sędziego-komisarza na sprzedaż z
wolnej ręki mienia wchodzącego w skład osobnej masy upadłości sprzedaż wymaga zgody
kuratora.
3. Jeżeli przepisy niniejszego działu nie stanowią inaczej, składniki majątkowe wpisane do rejestru
zabezpieczenia listów zastawnych sprzedaje się innemu bankowi hipotecznemu, a sprzedaż tych
składników powoduje przejście na nabywcę zobowiązań upadłego banku wobec wierzycieli z
listów zastawnych. Na przejście zobowiązań zgoda wierzycieli z listów zastawnych nie jest
wymagana. O dokonanej sprzedaży obwieszcza się.
4. Umowa sprzedaży wierzytelności zabezpieczonej hipoteką stanowi podstawę wpisu w księdze
wieczystej.
5. Do sprzedaży części przedsiębiorstwa bankowego upadłego banku hipotecznego, obejmującej w
szczególności składniki osobnej masy upadłości, wymagana jest uchwała zgromadzenia
wierzycieli z listów zastawnych podjęta większością dwóch trzecich głosów wierzycieli z tytułu
nominalnej wartości listów zastawnych pozostających w obrocie. W takim przypadku listy
zastawne nie są objęte sprzedażą, przy czym syndyk określa udział w cenie ze sprzedaży części
przedsiębiorstwa bankowego upadłego banku hipotecznego, który zostanie przeznaczony na
zaspokojenie roszczeń wierzycieli z listów zastawnych.
Art. 446. [Skutki ogłoszenia upadłości banku w zakresie wymagalności jego zobowiązań]
1. Z dniem ogłoszenia upadłości banku hipotecznego terminy wymagalności jego zobowiązań
wobec wierzycieli z listów zastawnych ulegają przedłużeniu o 12 miesięcy.
2. Zobowiązania wobec wierzycieli z listów zastawnych wymagalne, a niezapłacone przed dniem
ogłoszenia upadłości banku hipotecznego, zaspokaja się w terminie 12 miesięcy od dnia
ogłoszenia upadłości, nie wcześniej jednak niż po pierwszym obwieszczeniu o wynikach testów, o
którym mowa w art. 446a ust. 8 pkt 1, z zastrzeżeniem art. 446c ust. 1 pkt 1.
3. Odsetki od wierzytelności z listów zastawnych należne od upadłego wypłaca się w sposób i
terminach określonych w warunkach emisji.
Art. 446a. [Test równowagi pokrycia i test płynności]
1. Syndyk niezwłocznie, nie później niż w terminie 3 miesięcy od dnia ogłoszenia upadłości banku
hipotecznego, przeprowadza w odniesieniu do osobnej masy upadłości test równowagi pokrycia, o
którym mowa w art. 25 ust. 2 pkt 1 ustawy o listach zastawnych, a jeżeli wynik testu równowagi
pokrycia jest pozytywny - test płynności, o którym mowa w art. 25 ust. 2 pkt 2 tej ustawy.
2. Kolejne testy płynności przeprowadza się nie rzadziej niż co 3 miesiące, a kolejne testy
równowagi pokrycia - nie rzadziej niż co 6 miesięcy. Jeżeli wynik testu równowagi pokrycia nie
jest pozytywny, dalszych testów nie przeprowadza się.
3. Przeprowadzając test równowagi pokrycia i test płynności, syndyk uwzględnia dodatkowo
zobowiązania z listów zastawnych, o których mowa w art. 446 ust. 2.
4. Test równowagi pokrycia i test płynności są przeprowadzane pod nadzorem kuratora, odrębnie
dla hipotecznych listów zastawnych i dla publicznych listów zastawnych.
5. Wyniki testu równowagi pokrycia i testu płynności uznaje się za pozytywne, jeżeli po ich
przeprowadzeniu ustalono, że osobna masa upadłości wystarcza na pełne zaspokojenie posiadaczy
listów zastawnych.
6. Wyniki pierwszego po ogłoszeniu upadłości testu równowagi pokrycia albo testu równowagi
pokrycia i testu płynności, wraz z dokumentami, na podstawie których przeprowadzono te testy,
syndyk przekazuje niezwłocznie do wiadomości Komisji Nadzoru Finansowego. Wyniki kolejnych
testów syndyk przekazuje niezwłocznie do wiadomości Komisji, wraz z dokumentami, na
podstawie których przeprowadzono te testy, jeżeli przeprowadzone zostały w inny sposób niż
testy, o których mowa w zdaniu pierwszym. Komisja może zgłosić uwagi, w szczególności do
sposobu przeprowadzenia testów, w terminie 2 tygodni od dnia otrzymania ich wyników.
7. Syndyk po rozpatrzeniu uwag Komisji Nadzoru Finansowego niezwłocznie przekazuje wyniki
testu równowagi pokrycia i testu płynności sędziemu-komisarzowi. Wyniki pierwszego po
ogłoszeniu upadłości testu równowagi pokrycia albo testu równowagi pokrycia i testu płynności
przekazuje się sędziemu-komisarzowi nie później niż w terminie 4 miesięcy od dnia ogłoszenia
upadłości banku hipotecznego.
8. Sędzia-komisarz:
1) obwieszcza o wynikach testu równowagi pokrycia albo testu równowagi pokrycia i testu
płynności;
2) wydaje i obwieszcza postanowienie o sposobie prowadzenia postępowania upadłościowego
wobec banku hipotecznego, o którym mowa w art. 446b ust. 1 albo art. 446c ust. 1, oraz o
sposobie prowadzenia postępowania, w przypadku gdy zgromadzenie wierzycieli z listów
zastawnych podjęło uchwałę, o której mowa w art. 446b ust. 2, art. 446c ust. 3 albo art. 446d
ust. 1.
Art. 446b. [Czynności podejmowane w przypadku pozytywnego wyniku testu równowagi
pokrycia i pozytywnego wyniku testu płynności]
1. W przypadku pozytywnego wyniku testu równowagi pokrycia i pozytywnego wyniku testu
płynności:
1) roszczenia wierzycieli z listów zastawnych zaspokajane są zgodnie z warunkami emisji, z
uwzględnieniem art. 446 ust. 1;
2) syndyk może zawierać umowy dotyczące instrumentów pochodnych, o których mowa w
art. 442a ust. 2.
2. Zgromadzenie wierzycieli z listów zastawnych, nie później niż w terminie 2 miesięcy od dnia
obwieszczenia o wynikach testów, może podjąć większością dwóch trzecich głosów wierzycieli z
tytułu nominalnej wartości listów zastawnych pozostających w obrocie uchwałę o zobowiązaniu
syndyka do podjęcia działań w celu sprzedaży wszystkich wierzytelności i praw upadłego banku
hipotecznego należących do osobnej masy upadłości:
1) na rzecz banku hipotecznego wraz z przejściem całości zobowiązań upadłego banku wobec
wierzycieli z listów zastawnych albo
2) na rzecz banku hipotecznego albo innego banku bez przejścia zobowiązań upadłego banku
wobec wierzycieli z listów zastawnych.
3. Zgromadzenie wierzycieli z listów zastawnych, o którym mowa w ust. 2, zwołuje się na
wniosek złożony nie później niż w terminie miesiąca od dnia obwieszczenia o wynikach testów.
4. W przypadku podjęcia uchwały, o której mowa w ust. 2 pkt 2, z osobnej masy upadłości
zaspokajane są roszczenia o odsetki za okres do dnia sprzedaży wierzytelności i praw upadłego
banku hipotecznego.
5. Jeżeli wpływy z tytułu sprzedaży składników osobnej masy upadłości pomniejszone o łączną
kwotę nominalnych wartości odsetek od znajdujących się w obrocie listów zastawnych,
przypadających do wypłaty w okresie kolejnych 6 miesięcy, oraz kwoty, o których mowa w art.
446 ust. 2, wyniosą co najmniej 5% łącznej kwoty nominalnych wartości znajdujących się w
obrocie listów zastawnych, roszczenia wierzycieli z listów zastawnych mogą być zaspokojone
proporcjonalnie do wysokości tych roszczeń, w terminach wcześniejszych niż w przedłużonych
terminach wymagalności, o których mowa w art. 446 ust. 1. Przepisu art. 356 ust. 3 nie stosuje się.
6. Listy zastawne w części zaspokojonej zgodnie z ust. 5 umarza się.
7. Środki, o których mowa w ust. 5, są przekazywane wierzycielom z listów zastawnych w
najbliższym terminie płatności odsetek określonym w warunkach emisji, jednak nie wcześniej niż
po upływie dwóch miesięcy od dnia złożenia sprawozdania syndyka. Jeżeli sędzia-komisarz wydał
postanowienie, o którym mowa w art. 168 ust. 5b, środki, o których mowa w ust. 5, są
przekazywane nie wcześniej niż po upływie 14 dni od dnia uprawomocnienia się tego
postanowienia.
Art. 446c. [Czynności podejmowane w przypadku pozytywnego wyniku testu równowagi
pokrycia i braku pozytywnego wyniku testu płynności]
1. W przypadku pozytywnego wyniku testu równowagi pokrycia i braku pozytywnego wyniku
testu płynności:
1) terminy wymagalności zobowiązań banku hipotecznego wobec wierzycieli z listów
zastawnych z tytułu nominalnej wartości tych listów, w tym zobowiązań wymagalnych, a
niezapłaconych przed dniem ogłoszenia upadłości banku hipotecznego, ulegają przedłużeniu o
3 lata od najpóźniejszego terminu wymagalności wierzytelności wpisanej do rejestru
zabezpieczenia listów zastawnych;
2) roszczenia wierzycieli z listów zastawnych z tytułu nominalnej wartości tych listów
zaspokajane są, proporcjonalnie do wysokości tych roszczeń, w terminach wcześniejszych niż
w przedłużonych terminach wymagalności, o których mowa w pkt 1, ze środków tworzących
osobną masę upadłości - o ile środki te, po pomniejszeniu o wysokość:
a) łącznej kwoty nominalnych wartości odsetek od znajdujących się w obrocie listów
zastawnych, przypadających do wypłaty w okresie kolejnych 6 miesięcy,
b) kosztów postępowania upadłościowego w zakresie osobnej masy upadłości
wynikających ze sprawozdania syndyka
- wyniosą co najmniej 5% łącznej kwoty nominalnych wartości znajdujących się w obrocie
listów zastawnych; przy czym listy zastawne w zaspokojonej części podlegają umorzeniu.
2. Do przekazywania środków, o których mowa w ust. 1 pkt 2, stosuje się odpowiednio przepis art.
446b ust. 7.
3. Zgromadzenie wierzycieli z listów zastawnych, nie później niż w terminie 3 miesięcy od dnia
obwieszczenia o wynikach testów, może podjąć większością dwóch trzecich głosów wierzycieli z
tytułu nominalnej wartości listów zastawnych pozostających w obrocie uchwałę o niestosowaniu
ust. 1, albo o zastosowaniu procedury, o której mowa w art. 446d. Przepis art. 446b ust. 3 stosuje
się.
Art. 446d. [Czynności podejmowane w przypadku braku pozytywnego wyniku testu
równowagi pokrycia]
1. W przypadku gdy wynik testu równowagi pokrycia nie jest pozytywny, stosuje się odpowiednio
przepisy art. 446b ust. 7 i art. 446c ust. 1, chyba że zgromadzenie wierzycieli z listów zastawnych
większością dwóch trzecich głosów wierzycieli z tytułu nominalnej wartości listów zastawnych
pozostających w obrocie podejmie uchwałę o wyrażeniu zgody na likwidację osobnej masy
upadłości i sprzedaży składników majątkowych wpisanych do rejestru zabezpieczenia listów
zastawnych.
2. Zobowiązania banku hipotecznego wobec wierzycieli z listów zastawnych stają się wymagalne
z dniem podjęcia uchwały, o której mowa w ust. 1.
3. W przypadku podjęcia uchwały, o której mowa w ust. 1, możliwa jest sprzedaż składników
majątkowych wpisanych do rejestru zabezpieczenia listów zastawnych:
1) na rzecz banku innego niż bank hipoteczny bez przejścia na nabywcę zobowiązań upadłego
banku wobec wierzycieli z listów zastawnych;
2) na rzecz podmiotu innego niż bank - w przypadku składników, których posiadanie nie jest
zastrzeżone dla banków.
4. W przypadku sprzedaży składnika majątkowego wpisanego do rejestru zabezpieczenia listów
zastawnych bez przejścia na nabywcę zobowiązań upadłego banku wobec wierzycieli z listów
zastawnych, ze środków uzyskanych ze sprzedaży zaspokajane są roszczenia o odsetki z listów
zastawnych zabezpieczonych tym składnikiem za okres do dnia sprzedaży.
Art. 447.
 (uchylony).
Art. 448. [Kolejność zaspokajania wierzytelności z osobnej masy upadłości]
Z osobnej masy upadłości zaspokaja się kolejno:
1) koszty likwidacji osobnej masy upadłości, które obejmują także wynagrodzenie kuratora,
oraz odsetki i inne należności uboczne z listów zastawnych oraz z tytułu okresowych płatności
odsetkowych dokonywanych w ramach instrumentów pochodnych;
2) roszczenia z listów zastawnych według ich wartości nominalnej oraz roszczenia z tytułu
instrumentów pochodnych.
Art. 449. [Przekazanie środków z masy upadłości do osobnej masy upadłości]
 Jeżeli osobna masa upadłości nie wystarcza na pełne zaspokojenie posiadaczy listów zastawnych,
pozostała suma podlega zaspokojeniu w podziale funduszów masy upadłości. Sumę na
zaspokojenie posiadaczy listów zastawnych z funduszu masy upadłości przekazuje się do funduszu
osobnej masy upadłości.
Art. 450. [Zakaz wprowadzania do obrotu listów zastawnych emitowanych przez upadłego]
 Nie można wprowadzać do obiegu listów zastawnych emitowanych przez upadłego, które są jego
własnością. Listy takie podlegają umorzeniu.
Art. 450a. [Przepisy stosowane do postępowania upadłościowego wobec banków
hipotecznych]
 Do postępowania upadłościowego wobec banków hipotecznych przepisów tytułu Va części I nie
stosuje się.
DZIAŁ III
Postępowanie upadłościowe wobec instytucji kredytowych, firm inwestycyjnych, banków
zagranicznych oraz banków krajowych prowadzących działalność za granicą
Rozdział 1
Przepisy ogólne
Art. 451. [Zakres zastosowania przepisów o postępowaniu upadłościowym]
 Przepisy niniejszego działu stosuje się w przypadku:
1) ogłoszenia upadłości banku krajowego, jeżeli prowadzi on działalność także za granicą
Rzeczypospolitej Polskiej w co najmniej jednym innym państwie członkowskim Unii
Europejskiej lub państwie członkowskim Europejskiego Porozumienia o Wolnym Handlu
(EFTA) - stronie umowy o Europejskim Obszarze Gospodarczym;
2) ogłoszenia upadłości, otwarcia postępowania układowego lub innego podobnego
postępowania wobec instytucji kredytowej, jeżeli prowadzi ona działalność także w
Rzeczypospolitej Polskiej;
3) ogłoszenia upadłości, otwarcia postępowania układowego lub innego podobnego
postępowania wobec banku zagranicznego, jeżeli bank zagraniczny prowadzi działalność w
Rzeczypospolitej Polskiej oraz w co najmniej jednym innym państwie członkowskim Unii
Europejskiej lub państwie członkowskim Europejskiego Porozumienia o Wolnym Handlu
(EFTA) - stronie umowy o Europejskim Obszarze Gospodarczym;
4) ogłoszenia upadłości domu maklerskiego, jeżeli prowadzi on działalność maklerską w
Rzeczypospolitej Polskiej oraz w co najmniej jednym innym państwie członkowskim Unii
Europejskiej lub państwie członkowskim Europejskiego Porozumienia o Wolnym Handlu
(EFTA) - stronie umowy o Europejskim Obszarze Gospodarczym;
5) ogłoszenia upadłości, otwarcia postępowania układowego lub innego podobnego
postępowania wobec zagranicznej firmy inwestycyjnej, jeżeli prowadzi ona działalność
maklerską także w Rzeczypospolitej Polskiej.
Art. 452. [Definicje]
1. Ilekroć w ustawie jest mowa o "banku krajowym", "banku zagranicznym", "instytucji
kredytowej", "oddziale banku krajowego za granicą", "oddziale banku zagranicznego" i
"oddziale instytucji kredytowej" - rozumie się przez to instytucje określone w przepisach prawa
bankowego.
1a. Ilekroć w ustawie jest mowa o "firmie inwestycyjnej", "zagranicznej firmie inwestycyjnej"
oraz "domu maklerskim" - rozumie się przez to instytucje określone w ustawie z dnia 29 lipca
2005 r. o obrocie instrumentami finansowymi.
2. Użyte w niniejszym dziale określenia oznaczają:
1) "sąd zagraniczny" - sąd lub inny organ uprawniony do prowadzenia lub nadzorowania
postępowania upadłościowego, układowego lub innego podobnego postępowania w innym
państwie członkowskim Unii Europejskiej lub państwie członkowskim Europejskiego
Porozumienia o Wolnym Handlu (EFTA) - stronie umowy o Europejskim Obszarze
Gospodarczym;
2) "zarządca zagraniczny" - osobę lub podmiot wyznaczony w zagranicznym postępowaniu
upadłościowym, układowym lub innym podobnym postępowaniu do zarządzania,
reorganizowania lub likwidacji majątku dłużnika, ustanowiony zgodnie z prawem
obowiązującym w innym państwie członkowskim Unii Europejskiej lub państwie
członkowskim Europejskiego Porozumienia o Wolnym Handlu (EFTA) - stronie umowy o
Europejskim Obszarze Gospodarczym.
Art. 453. [Wyłączenie jurysdykcji sądów polskich]
 Sądom polskim nie przysługuje jurysdykcja w sprawach upadłościowych dotyczących instytucji
kredytowych lub zagranicznych firm inwestycyjnych prowadzących działalność gospodarczą
albo mających majątek w Rzeczypospolitej Polskiej. Przepisu art. 405 ust. 1 nie stosuje się.
Art. 454. [Uznanie postępowania prowadzonego wobec instytucji kredytowych z mocy
prawa]
Orzeczenie o wszczęciu zagranicznego postępowania upadłościowego, postępowania
układowego lub innego podobnego postępowania prowadzonego wobec instytucji kredytowych
lub zagranicznych firm inwestycyjnych podlega uznaniu z mocy prawa, jeżeli postępowanie
wszczął właściwy sąd zagraniczny w państwie członkowskim Unii Europejskiej lub państwie
członkowskim Europejskiego Porozumienia o Wolnym Handlu (EFTA) - stronie umowy o
Europejskim Obszarze Gospodarczym, w którym instytucja kredytowa lub zagraniczna firma
inwestycyjna ma siedzibę.
Art. 455. [Skład masy upadłości banku krajowego]
 W skład masy upadłości banku krajowego oraz domu maklerskiego wchodzi także mienie
upadłego znajdujące się na terytorium państw członkowskich Unii Europejskiej lub państw
członkowskich Europejskiego Porozumienia o Wolnym Handlu (EFTA) - stron umowy o
Europejskim Obszarze Gospodarczym.
Rozdział 2
Postępowanie
Art. 456. [Obowiązki informacyjne sądu]
1. Sąd, który ogłosił upadłość banku krajowego, banku zagranicznego, domu maklerskiego lub
zagranicznej firmy inwestycyjnej, powiadamia o tym niezwłocznie właściwe organy państwa
członkowskiego Unii Europejskiej lub państwa członkowskiego Europejskiego Porozumienia o
Wolnym Handlu (EFTA) - strony umowy o Europejskim Obszarze Gospodarczym, w którym
znajduje się oddział banku krajowego za granicą, inny oddział banku zagranicznego, oddział
domu maklerskiego albo oddział zagranicznej firmy inwestycyjnej, informując o skutkach
ogłoszenia upadłości.
2. Jeżeli wszczęcie postępowania, o którym mowa w ust. 1, może wpływać na prawa osób
trzecich w państwie będącym członkiem Unii Europejskiej lub członkiem Europejskiego
Porozumienia o Wolnym Handlu (EFTA) - stroną umowy o Europejskim Obszarze
Gospodarczym albo gdy takim osobom przysługuje zażalenie na postanowienie o ogłoszeniu
upadłości, postanowienie to podlega obwieszczeniu w Dzienniku Urzędowym Wspólnot
Europejskich oraz w dwóch czasopismach o zasięgu ogólnokrajowym w każdym państwie, w
którym znajduje się oddział banku albo oddział firmy inwestycyjnej. Termin do wniesienia
zażalenia liczy się od dnia obwieszczenia w Dzienniku Urzędowym Wspólnot Europejskich.
3. Obwieszczenie, o którym mowa w ust. 2, jest dokonywane w języku lub jednym z języków
urzędowych państwa, w którym jest zamieszczane. W obwieszczeniu należy określić cel i
podstawy prawne ogłoszenia upadłości, termin wniesienia zażalenia oraz adres sądu właściwego
do jego rozpoznania wraz z adresem sądu, za pośrednictwem którego wnosi się zażalenie.
Art. 457. [Zgłaszanie wierzytelności przez podmioty z UE lub państw EFTA – strony
umowy o EOG]
1. Wezwanie do zgłaszania wierzytelności przez wierzycieli mających miejsce zamieszkania,
miejsce zwykłego pobytu albo siedzibę w państwie członkowskim Unii Europejskiej lub
państwie członkowskim Europejskiego Porozumienia o Wolnym Handlu (EFTA) - stronie
umowy o Europejskim Obszarze Gospodarczym zawiera nagłówek o treści: "Wezwanie do
zgłaszania wierzytelności. Termin zgłoszenia", sporządzony we wszystkich językach
urzędowych Unii Europejskiej oraz języku norweskim i języku islandzkim. Wezwanie wskazuje
termin zgłoszenia wierzytelności, skutki jego uchybienia, zawiera informację, czy wierzyciele
posiadający wierzytelności uprzywilejowane lub zabezpieczone rzeczowo muszą dokonać
zgłoszenia wierzytelności, a także określa obowiązek załączenia dowodów stwierdzających
istnienie wierzytelności.
1a. Do wezwania do zgłaszania wierzytelności, o którym mowa w ust. 1, przepisy art. 176 ust. 1
i 1a stosuje się odpowiednio.
2. Wierzyciel mający miejsce zamieszkania, miejsce zwykłego pobytu albo siedzibę w państwie
członkowskim Unii Europejskiej lub państwie członkowskim Europejskiego Porozumienia o
Wolnym Handlu (EFTA) - stronie umowy o Europejskim Obszarze Gospodarczym może zgłosić
wierzytelność w języku urzędowym lub jednym z języków urzędowych państwa, w którym ma
miejsce zamieszkania, miejsce zwykłego pobytu albo siedzibę, jednakże co najmniej nagłówek
"Zgłoszenie wierzytelności" wyraża się w języku polskim. Sąd może zażądać uwierzytelnionego
tłumaczenia zgłoszenia na język polski.
Art. 458. [Równość praw wierzycieli; kolejność zaspokajania zagranicznych należności
publicznoprawnych]
1. Wierzyciele upadłościowi banku krajowego, banku zagranicznego, domu maklerskiego lub
zagranicznej firmy inwestycyjnej, mający miejsce zamieszkania, miejsce zwykłego pobytu albo
siedzibę w państwie członkowskim Unii Europejskiej lub państwie członkowskim Europejskiego
Porozumienia o Wolnym Handlu (EFTA) - stronie umowy o Europejskim Obszarze
Gospodarczym, mają w postępowaniu takie same prawa jak wierzyciele krajowi.
2. Zagraniczne należności publicznoprawne zaspokaja się w kategorii trzeciej podkategorii
czwartej.
Art. 459. [Prawa i obowiązki zarządcy zagranicznego]
1. W przypadku ogłoszenia upadłości, otwarcia postępowania układowego lub innego
podobnego postępowania w stosunku do instytucji kredytowej, mającej oddział na terytorium
Rzeczypospolitej Polskiej lub zagranicznej firmy inwestycyjnej, zarządca zagraniczny
zamierzający wykonywać swe czynności w Rzeczypospolitej Polskiej obowiązany jest wykazać
swe uprawnienia urzędowo poświadczonym odpisem orzeczenia lub decyzji o jego ustanowieniu
wraz z uwierzytelnionym tłumaczeniem na język polski.
2. Zarządca zagraniczny, o którym mowa w ust. 1, korzysta w zakresie swych czynności
urzędowych w Rzeczypospolitej Polskiej z takich samych uprawnień, jakie przysługują mu w
państwie, w którym został powołany.
3. Zarządca zagraniczny obowiązany jest wystąpić z wnioskiem o ujawnienie ogłoszenia
upadłości, otwarcia postępowania układowego lub innego podobnego postępowania w księgach
wieczystych, Krajowym Rejestrze Sądowym i innych rejestrach prowadzonych w
Rzeczypospolitej Polskiej. Z żądaniem takim wystąpić mogą właściwe organy sądowe lub
administracyjne państwa, w którym ogłoszono upadłość, otwarto postępowanie układowe lub
wszczęto inne podobne postępowanie. Koszty poniesione w związku z tym ujawnieniem
wchodzą w skład kosztów postępowania.
Art. 4591
. [Obowiązki informacyjne syndyka]
 Syndyk obowiązany jest regularnie, nie rzadziej niż co sześć miesięcy, informować wierzycieli,
których miejsce zwykłego pobytu, miejsce zamieszkania lub siedziba znajdują się w innych
państwach członkowskich Unii Europejskiej lub w państwach członkowskich Europejskiego
Porozumienia o Wolnym Handlu (EFTA) - stronach umowy o Europejskim Obszarze
Gospodarczym o czynnościach podjętych w postępowaniu upadłościowym w okresie objętym
informacją.
Rozdział 3
Prawo właściwe oraz skutki ogłoszenia upadłości
Art. 460. [Stosowanie prawa polskiego]
 W postępowaniu upadłościowym wszczętym w Rzeczypospolitej Polskiej stosuje się prawo
polskie, o ile przepisy niniejszego rozdziału nie stanowią inaczej.
Art. 461. [Prawo właściwe dla umów o pracę, uznania rzeczy, nieruchomości]
1. Stosunki pracy pracowników zatrudnionych na terytorium innego państwa członkowskiego
Unii Europejskiej lub państwa członkowskiego Europejskiego Porozumienia o Wolnym Handlu
(EFTA) - strony umowy o Europejskim Obszarze Gospodarczym podlegają prawu właściwemu
dla umowy o pracę.
2. Uznanie danej rzeczy za nieruchomość ocenia się według prawa miejsca położenia rzeczy.
3. Do umów mających za przedmiot korzystanie albo nabycie nieruchomości położonej na
terytorium innego państwa członkowskiego Unii Europejskiej lub państwa członkowskiego
Europejskiego Porozumienia o Wolnym Handlu (EFTA) - strony umowy o Europejskim
Obszarze Gospodarczym stosuje się prawo państwa, w którym nieruchomość jest położona.
4. Prawa dotyczące nieruchomości położonej na terytorium innego państwa członkowskiego
Unii Europejskiej lub państwa członkowskiego Europejskiego Porozumienia o Wolnym Handlu
(EFTA) - strony umowy o Europejskim Obszarze Gospodarczym oraz statku morskiego lub
powietrznego, wpisanych do rejestru, podlegają prawu państwa, w którym prowadzony jest
rejestr.
Art. 462. [Wpływ ogłoszenia upadłości na prawa innych osób]
1. Ogłoszenie upadłości nie narusza praw wierzycieli i osób trzecich ciążących na rzeczy i
innym mieniu upadłego położonym na terytorium innego państwa członkowskiego Unii
Europejskiej lub państwa członkowskiego Europejskiego Porozumienia o Wolnym Handlu
(EFTA) - strony umowy o Europejskim Obszarze Gospodarczym, nie wyłączając
zorganizowanych części tego mienia, w szczególności prawa do rozporządzania mieniem w celu
zaspokojenia należności lub prawa do zaspokojenia należności z pożytków, które mienie
przynosi, prawa zastawu i hipoteki, prawa do żądania wydania mienia od osób, we władaniu
których się ono znajduje wbrew woli uprawnionego, prawa do powierniczego korzystania z
mienia.
2. Przepis ust. 1 stosuje się do praw i roszczeń osobistych, wpisanych do ksiąg wieczystych i
innych rejestrów publicznych, których realizacja prowadzi do powstania praw wymienionych w
ust. 1.
3. Przepisy ust. 1 i 2 nie wyłączają możliwości żądania w drodze powództwa stwierdzenia
nieważności czynności prawnej lub uznania za bezskuteczną czynności prawnej dokonanej z
pokrzywdzeniem wierzycieli.
Art. 463. [Wpływ ogłoszenia upadłości na zastrzeżenie prawa własności rzeczy oraz prawo
odstąpienia]
1. Zastrzeżenie w umowie sprzedaży prawa własności na rzecz sprzedawcy nie wygasa wskutek
ogłoszenia upadłości banku krajowego będącego nabywcą przedmiotu umowy, jeżeli w chwili
ogłoszenia upadłości przedmiot umowy znajdował się na terytorium innego państwa
członkowskiego Unii Europejskiej lub państwa członkowskiego Europejskiego Porozumienia o
Wolnym Handlu (EFTA) - strony umowy o Europejskim Obszarze Gospodarczym.
2. Ogłoszenie upadłości banku krajowego będącego zbywcą składnika mienia nie może być
podstawą do odstąpienia od umowy sprzedaży, jeżeli wydanie przedmiotu sprzedaży nastąpiło
przed ogłoszeniem upadłości, a w chwili ogłoszenia upadłości przedmiot sprzedaży znajdował
się za granicą.
3. Przepisy ust. 1 i 2 nie wyłączają możliwości żądania w drodze powództwa stwierdzenia
nieważności czynności prawnej lub uznania za bezskuteczną czynności prawnej dokonanej z
pokrzywdzeniem wierzycieli.
Art. 464. [Prawo właściwe dla praw ujawnianych w rejestrze lub księgach]
 Wykonywanie praw, których powstanie, istnienie lub zbycie wymaga dokonania wpisu do ksiąg
lub rejestrów, ujawnienia na rachunku albo złożenia do centralnego depozytu, podlega prawu
państwa, w którym księgi lub rejestry, rachunki albo depozyty są prowadzone.
Art. 465. [Prawo właściwe dla prawa odkupu]
 Z zastrzeżeniem art. 464, prawo odkupu podlega prawu właściwemu dla zobowiązań
umownych, mającemu zastosowanie do umowy, z której prawo to wynika.
Art. 466. [Prawo właściwe dla umów zawieranych na rynku regulowanym]
 Z zastrzeżeniem art. 464, do umów zawieranych w ramach transakcji na rynku regulowanym w
rozumieniu przepisów ustawy z dnia 29 lipca 2005 r. o obrocie instrumentami finansowymi
stosuje się prawo właściwe dla zobowiązań umownych, mające zastosowanie do transakcji
zawieranych na tym rynku.
Art. 467. [Prawo właściwe dla czynności kompensowania]
 Czynność kompensowania podlega prawu właściwemu dla zobowiązań umownych, mającemu
zastosowanie do umowy o kompensowanie.
Art. 4671
. [Prawo właściwe dla dokonania potrącenia]
 Ogłoszenie upadłości nie narusza prawa wierzyciela do potrącenia swej wierzytelności z
wierzytelnością upadłego, jeżeli takie potrącenie jest dopuszczalne według prawa właściwego
dla wierzytelności upadłego.
Art. 468. [Prawo właściwe dla czynności rozporządzającej, której przedmiot podlega
wpisowi do rejestru lub księgi]
 Skuteczność i ważność czynności prawnej rozporządzającej w stosunku do nieruchomości,
statku morskiego lub powietrznego, podlegającego wpisowi do rejestru, albo w stosunku do
praw, których powstanie, istnienie lub zbycie wymaga dokonania wpisu do ksiąg lub rejestrów,
ujawnienia na rachunku albo złożenia do centralnego depozytu, dokonanej przez upadłego po
ogłoszeniu upadłości podlega prawu państwa, w którym nieruchomość jest położona lub w
którym prowadzone są księgi, rejestry, rachunki albo depozyty.
Art. 469. [Wyłączenie przepisów o bezskuteczności czynności prawnej dokonanej z
pokrzywdzeniem wierzycieli]
 Przepisów o nieważności i bezskuteczności czynności prawnej dokonanej z pokrzywdzeniem
wierzycieli nie stosuje się, gdy prawo właściwe dla tej czynności nie przewiduje bezskuteczności
czynności dokonanych z pokrzywdzeniem wierzycieli.
Art. 470. [Ogłoszenie upadłości a postępowanie toczące się za granicą]
 Wpływ ogłoszenia upadłości na postępowanie sądowe toczące się przed sądem państwa
członkowskiego Unii Europejskiej lub państwa członkowskiego Europejskiego Porozumienia o
Wolnym Handlu (EFTA) - strony umowy o Europejskim Obszarze Gospodarczym ocenia się
według prawa państwa, w którym postępowanie się toczy.
TYTUŁ III
Postępowanie upadłościowe wobec zakładów ubezpieczeń i zakładów reasekuracji
DZIAŁ I
Przepisy ogólne
Art. 471. [Podmiot uprawniony do złożenia wniosku o ogłoszenie upadłości zakładu
ubezpieczeń lub zakładu reasekuracji]
1. Wniosek o ogłoszenie upadłości zakładu ubezpieczeń lub zakładu reasekuracji może zgłosić
tylko dłużnik lub Komisja Nadzoru Finansowego, zwana dalej "Komisją".
2. Komisja jest uczestnikiem postępowania.
Art. 472. [Obowiązki syndyka]
1. Przed ogłoszeniem upadłości zakładu ubezpieczeń lub zakładu reasekuracji sąd zasięga opinii
Komisji co do osoby syndyka. Syndyk powinien posiadać znajomość organizacji i zasad działania
zakładów ubezpieczeń i zakładów reasekuracji. Syndykiem może być inny zakład ubezpieczeń lub
inny zakład reasekuracji.
2. Syndyk przedkłada Komisji przynajmniej co trzy miesiące sprawozdanie, które obejmuje raport
ze zmian w stanie i składzie masy upadłości w okresie sprawozdawczym, raport ze zmian stanu
wierzytelności w okresie sprawozdawczym, raport z wpływów i wydatków syndyka w okresie
sprawozdawczym oraz opis czynności syndyka w okresie sprawozdawczym z uzasadnieniem. Po
zakończeniu pełnienia funkcji syndyk przedkłada Komisji sprawozdanie ostateczne.
3. Syndyk o ogłoszeniu upadłości zawiadamia znanych mu wierzycieli, którzy udzielili upadłemu
kredytu.
Art. 473. [Ustanowienie kuratora]
1. W postanowieniu o ogłoszeniu upadłości zakładu ubezpieczeń sąd po zasięgnięciu opinii
Komisji ustanawia kuratora do reprezentowania w postępowaniu upadłościowym interesów osób
ubezpieczających, ubezpieczonych, uposażonych lub uprawnionych z umów ubezpieczenia.
2. Do kuratora, o którym mowa w niniejszym dziale, stosuje się odpowiednio przepisy art. 187 ust.
3 i 4 oraz przepisy o sprawozdaniach syndyka.
3. Kuratorowi przysługuje wynagrodzenie w wysokości ustalonej przez sędziego-komisarza na
wniosek Komisji. Wynagrodzenie wypłaca się z funduszów masy upadłości i zalicza się do
kosztów postępowania upadłościowego.
Art. 474. [Prawa i obowiązki kuratora]
1. Syndyk udziela kuratorowi potrzebnych informacji. Kurator ma prawo przeglądać księgi i
dokumenty upadłego. Na zgromadzeniu wierzycieli kurator ma prawo głosu tylko w sprawach,
które mogą mieć wpływ na prawa ubezpieczonych.
2. Kurator ma prawo wnoszenia środków zaskarżenia w imieniu własnym na rzecz osób
ubezpieczonych, upoważnionych i uprawnionych z umów ubezpieczenia, oraz jest uprawniony do
zawarcia umowy o przeniesienie portfela ubezpieczeń do innego zakładu z możliwością obniżenia
sum ubezpieczenia lub wysokości wypłacanych odszkodowań lub świadczeń. W przypadku
zatwierdzenia przez Komisję umowy o przeniesienie portfela, kurator ogłasza niezwłocznie jej
treść trzykrotnie w dzienniku o zasięgu ogólnopolskim.
3. (uchylony).
4. Do umowy o przeniesienie portfela ubezpieczeń zawartej przez kuratora stosuje się przepisy
odrębne o przeniesieniu portfela ubezpieczeń.
Art. 475. [Wyłączenie przepisów o zaliczce na koszty postępowania]
 Do ubezpieczonych, uposażonych lub uprawnionych z umów ubezpieczenia przepisu art. 232 nie
stosuje się.
Art. 476. [Skutki braku zawarcia umowy o przeniesienie portfela]
 Umowy ubezpieczenia zawarte przez upadły zakład ubezpieczeń wygasają, jeżeli kurator nie
zawarł umowy o przeniesienie portfela:
1) z umów obowiązkowych oraz umów ubezpieczenia na życie, w terminie trzech miesięcy od
ogłoszenia upadłości;
2) z innych umów w terminie miesiąca od dnia ogłoszenia upadłości.
Art. 477. [Osobna masa upadłości upadłego zakładu ubezpieczeń]
1. Z dniem ogłoszenia upadłości aktywa stanowiące pokrycie rezerw technicznoubezpieczeniowych dla celów wypłacalności upadłego zakładu ubezpieczeń tworzą osobną masę
upadłości przeznaczoną na zaspokojenie roszczeń z tytułu umów ubezpieczenia, umów
reasekuracji oraz kosztów likwidacji tej masy.
2. Likwidację osobnej masy upadłości przeprowadza syndyk z udziałem kuratora.
3. W razie wyrażenia zgody przez radę wierzycieli lub sędziego-komisarza na sprzedaż z wolnej
ręki mienia wchodzącego w skład osobnej masy upadłości sprzedaż wymaga zgody kuratora.
Art. 4771
. [Osobna masa upadłości upadłego zakładu reasekuracji]
1. Z dniem ogłoszenia upadłości aktywa stanowiące pokrycie rezerw technicznoubezpieczeniowych dla celów wypłacalności upadłego zakładu reasekuracji tworzą osobną masę
upadłości przeznaczoną na zaspokojenie roszczeń z tytułu umów reasekuracji oraz kosztów
likwidacji tej masy.
2. Likwidację osobnej masy upadłości przeprowadza syndyk.
Art. 478. [Kolejność zaspokojenia z osobnej masy upadłości upadłego zakładu ubezpieczeń]
1. Z osobnej masy upadłości zakładu ubezpieczeń zaspokaja się kolejno:
1) koszty likwidacji osobnej masy upadłości;
2) wierzytelności z umów ubezpieczenia, z zastrzeżeniem ust. 3;
3) wierzytelności z umów reasekuracji.
2. Niezaspokojone z osobnej masy upadłości wierzytelności z umów ubezpieczenia umieszcza się
w planie podziału funduszów masy upadłości w kategorii pierwszej.
3. Wierzytelności osób poszkodowanych i uprawnionych z tytułu ubezpieczeń obowiązkowych
oraz wierzytelności ubezpieczonych, uprawnionych i uposażonych z umów ubezpieczeń na życie,
zaspokaja Ubezpieczeniowy Fundusz Gwarancyjny i Polskie Biuro Ubezpieczycieli
Komunikacyjnych według odrębnych przepisów, w granicach określonych w tych przepisach.
Art. 4781
. [Kolejność zaspokojenia z osobnej masy upadłości upadłego zakładu
reasekuracji]
 Z osobnej masy upadłości zakładu reasekuracji zaspokaja się kolejno:
1) koszty likwidacji osobnej masy upadłości;
2) wierzytelności z umów reasekuracji.
Art. 479. [Zaspokojenie roszczeń osób poszkodowanych i uprawnionych w razie oddalenia
wniosku o ogłoszenie upadłości lub umorzenia postępowania]
 W razie oddalenia wniosku o ogłoszenie upadłości zakładu ubezpieczeń z przyczyny, o której
mowa w art. 13 ust. 1, jak również w razie umorzenia postępowania upadłościowego,
Ubezpieczeniowy Fundusz Gwarancyjny zaspokaja roszczenia osób poszkodowanych i
uprawnionych, w trybie i na zasadach określonych w odrębnych przepisach.
Art. 480. [Zasady głosowania kuratora]
 Przy zawieraniu układu kurator głosuje sumą wierzytelności ubezpieczonych niezaspokojonych z
osobnej masy upadłości, przy czym przysługuje mu jeden głos od każdej sumy, która wynika z
podziału sumy wszystkich innych wierzytelności uprawniających do głosowania przez liczbę
wierzycieli, którzy reprezentują te wierzytelności.
DZIAŁ II
Postępowanie upadłościowe wobec mających siedzibę w państwach członkowskich Unii
Europejskiej lub państwach członkowskich Europejskiego Porozumienia o Wolnym Handlu
(EFTA) - stronach umowy o Europejskim Obszarze Gospodarczym zakładów ubezpieczeń i ich
oddziałów oraz zakładów reasekuracji i ich oddziałów
Art. 481. [Odpowiednie stosowanie przepisów o postępowaniu upadłościowym]
 Przepisy art. 452 ust. 2, art. 453-466 i art. 4671
-470 stosuje się odpowiednio w przypadku:
1) ogłoszenia upadłości krajowego zakładu ubezpieczeń lub krajowego zakładu reasekuracji,
jeżeli prowadzi on działalność także za granicą Rzeczypospolitej Polskiej w co najmniej jednym
innym państwie członkowskim Unii Europejskiej lub państwie członkowskim Europejskiego
Porozumienia o Wolnym Handlu (EFTA) - stronie umowy o Europejskim Obszarze
Gospodarczym;
2) ogłoszenia upadłości, otwarcia postępowania układowego lub innego podobnego
postępowania wobec:
a) zagranicznego zakładu ubezpieczeń,
b) zagranicznego zakładu reasekuracji
- mającego siedzibę w państwie członkowskim Unii Europejskiej lub państwie członkowskim
Europejskiego Porozumienia o Wolnym Handlu (EFTA) - stronie umowy o Europejskim
Obszarze Gospodarczym, jeżeli prowadzi on działalność w Rzeczypospolitej Polskiej;
3) ogłoszenia upadłości, otwarcia postępowania układowego lub innego podobnego
postępowania wobec:
a) zagranicznego zakładu ubezpieczeń,
b) zagranicznego zakładu reasekuracji
- mającego siedzibę w państwie niebędącym członkiem Unii Europejskiej lub członkiem
Europejskiego Porozumienia o Wolnym Handlu (EFTA) - stroną umowy o Europejskim
Obszarze Gospodarczym, jeżeli prowadzi on działalność w Rzeczypospolitej Polskiej oraz w co
najmniej jednym innym państwie członkowskim Unii Europejskiej lub państwie członkowskim
Europejskiego Porozumienia o Wolnym Handlu (EFTA) - stronie umowy o Europejskim
Obszarze Gospodarczym.
Art. 482. [Definicje]
 Użyte w art. 481 określenia oznaczają:
1) "krajowy zakład ubezpieczeń" - przedsiębiorcę mającego siedzibę na terenie
Rzeczypospolitej Polskiej, który uzyskał zezwolenie na wykonywanie działalności
ubezpieczeniowej w rozumieniu odrębnych przepisów;
1a) "krajowy zakład reasekuracji" - przedsiębiorcę mającego siedzibę na terenie
Rzeczypospolitej Polskiej, który uzyskał zezwolenie na wykonywanie działalności
reasekuracyjnej w rozumieniu odrębnych przepisów;
2) "oddział krajowego zakładu ubezpieczeń" - jednostkę organizacyjną krajowego zakładu
ubezpieczeń, wykonującą w jego imieniu i na jego rzecz wszystkie lub niektóre czynności
wynikające z zezwolenia udzielonego krajowemu zakładowi ubezpieczeń;
2a) "oddział krajowego zakładu reasekuracji" - jednostkę organizacyjną krajowego zakładu
reasekuracji, wykonującą w jego imieniu i na jego rzecz wszystkie lub niektóre czynności
wynikające z zezwolenia udzielonego krajowemu zakładowi reasekuracji;
3) "zagraniczny zakład ubezpieczeń" - przedsiębiorcę mającego siedzibę za granicą
Rzeczypospolitej Polskiej, wykonującego działalność ubezpieczeniową w rozumieniu
odrębnych przepisów;
3a) "zagraniczny zakład reasekuracji" - przedsiębiorcę mającego siedzibę za granicą
Rzeczypospolitej Polskiej, wykonującego działalność reasekuracyjną w rozumieniu odrębnych
przepisów;
4) "oddział zagranicznego zakładu ubezpieczeń" - jednostkę organizacyjną zagranicznego
zakładu ubezpieczeń, wykonującą w jego imieniu i na jego rzecz działalność ubezpieczeniową;
5) "oddział zagranicznego zakładu reasekuracji" - jednostkę organizacyjną zagranicznego
zakładu reasekuracji, wykonującą w jego imieniu i na jego rzecz działalność reasekuracyjną.
TYTUŁ IV
Postępowanie upadłościowe wobec emitentów obligacji
Art. 483. [Przepisy mające zastosowanie do ogłoszenia upadłości emitenta obligacji]
1. Przepisy niniejszego tytułu stosuje się w razie ogłoszenia upadłości podmiotu emitującego
obligacje, jeżeli dla zabezpieczenia praw z obligacji ustanowiono zabezpieczenie na majątku
emitenta.
2. Przepisów niniejszego tytułu nie stosuje się w razie ogłoszenia upadłości emitenta obligacji
przychodowych, jeżeli emitent w treści obligacji ograniczył swoją odpowiedzialność do kwoty
przychodów lub wartości majątku przedsięwzięcia. Środki przeznaczone na zaspokojenie praw
obligatariuszy z takich obligacji nie wchodzą do masy upadłości, a roszczenia obligatariuszy nie
podlegają zaspokojeniu w postępowaniu upadłościowym.
Art. 484. [Kurator do reprezentowania praw obligatariuszy]
1. Dla reprezentowania praw obligatariuszy sąd ustanawia kuratora. Kuratorem może być także
bank, z którym upadły zawarł umowę o reprezentowanie obligatariuszy wobec emitenta.
Obligatariusze mogą działać w postępowaniu również osobiście lub przez pełnomocnika, jeżeli
zostali dopuszczeni do udziału w postępowaniu przez sędziego-komisarza. Sędzia-komisarz
dopuszcza obligatariuszy do udziału w postępowaniu po wykazaniu, że przysługują im prawa z
obligacji.
2. Nie ustanawia się kuratora, o którym mowa w ust. 1, w przypadku gdy dla zabezpieczenia praw z
obligacji ustanowiono hipotekę na majątku emitenta. W takiej sytuacji prawa i obowiązki
obligatariuszy w postępowaniu upadłościowym wykonuje administrator hipoteki, o którym mowa w
art. 31 ust. 4 ustawy z dnia 15 stycznia 2015 r. o obligacjach (Dz. U. z 2024 r. poz. 708).
Art. 485. [Odpowiednie stosowanie przepisów o środkach przymusu i wynagrodzeniu kuratora
oraz o sprawozdaniach syndyka]
 Do kuratora, o którym mowa w niniejszym tytule, stosuje się odpowiednio przepisy art. 187 ust. 3 i
4 oraz przepisy o sprawozdaniach syndyka.
Art. 486. [Uprawnienia kuratora]
 Syndyk udziela kuratorowi potrzebnych informacji. Kurator ma prawo przeglądać księgi i
dokumenty upadłego. Na zgromadzeniu wierzycieli kurator ma prawo głosu tylko w sprawach, które
mogą mieć wpływ na prawa obligatariuszy.
Art. 487. [Obowiązek zgłoszenia do masy upadłości]
1. Kurator zgłasza do masy upadłości:
1) ogólną sumę nominalną nieumorzonych do dnia ogłoszenia upadłości obligacji, których
termin płatności przypada przed tym dniem, oraz ogólną sumę niezapłaconych odsetek od tych
obligacji;
2) ogólną sumę obligacji oraz odsetek płatnych po dniu ogłoszenia upadłości.
2. W zgłoszeniu należy wymienić składniki majątku emitenta, na których ustanowiono
zabezpieczenie praw obligatariuszy.
Art. 488. [Osobna masa upadłości; likwidacja osobnej masy upadłości]
1. Przedmiot zabezpieczenia praw z obligacji tworzy osobną masę upadłości przeznaczoną na
zaspokojenie praw obligatariuszy.
2. Likwidację osobnej masy upadłości przeprowadza syndyk z udziałem kuratora.
3. W razie wyrażenia zgody przez radę wierzycieli lub sędziego-komisarza na sprzedaż z wolnej ręki
mienia wchodzącego w skład osobnej masy upadłości sprzedaż wymaga zgody kuratora.
Art. 489. [Kolejność zaspokojenia z osobnej masy upadłości]
 Z osobnej masy upadłości zaspokaja się kolejno:
1) koszty likwidacji tej masy, które obejmują także wynagrodzenie kuratora;
2) należności obligatariuszy w nominalnej ich cenie;
3) odsetki (kupony).
Art. 490. [Zaspokojenie należności z masy upadłości]
 Jeżeli osobna masa upadłości nie wystarczy na pełne zaspokojenie należności obligatariuszy,
należności niezaspokojone podlegają zaspokojeniu z funduszu masy upadłości.
Art. 491. [Zakaz wprowadzania do obrotu obligacji emitowanych przez upadłego]
 Nie można wprowadzać do obiegu obligacji emitowanych przez upadłego, które są jego własnością.
Obligacje takie podlegają umorzeniu.
TYTUŁ V
Postępowanie upadłościowe wobec osób fizycznych nieprowadzących działalności gospodarczej
Art. 4911
. [Przepisy mające zastosowanie do upadłości osób fizycznych]
1. Przepisy niniejszego tytułu stosuje się wobec osób fizycznych, których upadłości nie można
ogłosić zgodnie z przepisami działu II tytułu I części pierwszej.
2. W postanowieniu o ogłoszeniu upadłości sąd może postanowić, że postępowanie upadłościowe
wobec osób, o których mowa w ust. 1, będzie prowadzone zgodnie z przepisami części pierwszej,
jeżeli jest to uzasadnione znacznym rozmiarem majątku dłużnika, znaczną liczbą wierzycieli lub
innymi uzasadnionymi przewidywaniami co do zwiększonego stopnia skomplikowania
postępowania. Na postanowienie o prowadzeniu postępowania upadłościowego zgodnie z przepisami
części pierwszej przysługuje zażalenie.
3. W postępowaniu, o którym mowa w ust. 2, stosuje się przepisy art. 4917
, art. 4918
 i art. 49110
.
4. W postępowaniu, o którym mowa w ust. 2, przepis art. 361 stosuje się odpowiednio jedynie
wówczas, gdy upadłość została ogłoszona wyłącznie na skutek uwzględnienia wniosku wierzyciela.
Jeżeli upadłość nie została ogłoszona wyłącznie na skutek uwzględnienia wniosku wierzyciela, sąd
stwierdza zakończenie postępowania upadłościowego również w przypadku braku masy upadłości
lub gdy po całkowitym zlikwidowaniu masy upadłości z uwagi na brak funduszów masy upadłości,
które mogłyby podlegać podziałowi, nie został sporządzony ostateczny plan podziału.
Art. 4912
. [Postępowanie upadłościowe w stosunku do osoby fizycznej]
1. W sprawach nieuregulowanych w niniejszym tytule przepisy o postępowaniu upadłościowym
stosuje się odpowiednio, z tym że przepisów art. 21, art. 25, art. 145, art. 151-155, art. 163, art. 164,
art. 168 ust. 1-3 i 5, art. 176 ust. 2, art. 244, art. 245, art. 253-264, art. 307 ust. 1, art. 337-339, art.
343 ust. 1a, art. 346 ust. 2 i art. 347-356 oraz art. 358-366 nie stosuje się. Przepisy art. 13, art. 22a,
art. 32 ust. 5, art. 36-40 i art. 43 stosuje się odpowiednio jedynie wówczas, gdy wniosek o ogłoszenie
upadłości złożył wyłącznie wierzyciel. Przepis art. 361 stosuje się odpowiednio jedynie wówczas,
gdy upadłość została ogłoszona wyłącznie na skutek uwzględnienia wniosku wierzyciela.
1a. W postępowaniu o ogłoszenie upadłości uczestnik postępowania może złożyć wniosek o
zatwierdzenie warunków sprzedaży składników majątku o znacznej wartości. Przepisy art. 56a-56h
stosuje się odpowiednio.
2. Postępowanie upadłościowe w sprawach objętych przepisami niniejszego tytułu prowadzi się
także wtedy, gdy dłużnik ma tylko jednego wierzyciela.
3. Wniosek o ogłoszenie upadłości może zgłosić dłużnik, z uwzględnieniem przepisów art. 8 i art. 9.
Do wniosku o ogłoszenie upadłości i innych pism procesowych oraz dokumentów składanych przez
dłużnika stosuje się odpowiednio przepis art. 216aa. W przypadku, o którym mowa w art. 216aa ust.
1, wniosek o ogłoszenie upadłości składa się na formularzu.
3a. Do doręczeń dokonywanych dłużnikowi przepisy art. 220 ust. 3, 4 i 6 stosuje się odpowiednio.
4. Wniosek o ogłoszenie upadłości powinien zawierać:
1) imię i nazwisko, miejsce zamieszkania, adres oraz numer PESEL dłużnika, a jeżeli dłużnik nie
posiada numeru PESEL - inne dane umożliwiające jego jednoznaczną identyfikację;
1a) NIP dłużnika, jeżeli dłużnik miał taki numer w ciągu ostatnich dziesięciu lat przed dniem
złożenia wniosku;
2) wskazanie miejsc, w których znajduje się majątek dłużnika;
3) wskazanie okoliczności, które uzasadniają wniosek i ich uprawdopodobnienie;
4) aktualny i zupełny wykaz majątku z szacunkową wyceną jego składników;
5) spis wierzycieli z podaniem ich adresów i wysokości wierzytelności każdego z nich oraz
terminów zapłaty;
6) spis wierzytelności spornych z zaznaczeniem zakresu w jakim dłużnik kwestionuje istnienie
wierzytelności; wskazanie wierzytelności w spisie wierzytelności spornych nie stanowi jej
uznania;
7) listę zabezpieczeń ustanowionych na majątku dłużnika wraz z datami ich ustanowienia, w
szczególności hipotek, zastawów i zastawów rejestrowych;
8) informację o osiągniętych przychodach oraz o kosztach poniesionych na swoje utrzymanie
oraz osób pozostających na utrzymaniu dłużnika, w ostatnich sześciu miesiącach przed dniem
złożenia wniosku;
9) informację o czynnościach prawnych dokonanych przez dłużnika w ostatnich dwunastu
miesiącach przed dniem złożenia wniosku, których przedmiotem były nieruchomości, akcje lub
udziały w spółkach;
10) informację o czynnościach prawnych dokonanych przez dłużnika w ostatnich dwunastu
miesiącach przed dniem złożenia wniosku, których przedmiotem były ruchomości, wierzytelności
lub inne prawa, których wartość przekracza 10 000 zł;
11) oświadczenie o prawdziwości danych zawartych we wniosku.
5. Jeżeli wniosek o ogłoszenie upadłości zgłasza wierzyciel, przepisów ust. 4 pkt 2 i 4-11 nie stosuje
się. Przed wydaniem orzeczenia w przedmiocie ogłoszenia upadłości sąd może zobowiązać dłużnika
do przedstawienia informacji, o których mowa w ust. 4, w terminie dwóch tygodni.
5a. Wartość, o której mowa w ust. 4 pkt 10, ustala się dla wszystkich czynności dotyczących tego
samego prawa lub wierzytelności, dokonanych przez dłużnika w ostatnich dwunastu miesiącach
przed dniem złożenia wniosku.
5b. Jeżeli oświadczenie, o którym mowa w ust. 4 pkt 11, nie jest zgodne z prawdą, dłużnik ponosi
odpowiedzialność za szkodę wyrządzoną na skutek podania nieprawdziwych danych we wniosku o
ogłoszenie upadłości.
5c. Przez inne dane umożliwiające jednoznaczną identyfikację, o których mowa w ust. 4 pkt 1,
rozumie się w szczególności numer paszportu i oznaczenie państwa wystawiającego paszport albo
numer karty pobytu w Rzeczypospolitej Polskiej, albo numer w zagranicznym rejestrze, albo
zagraniczny numer identyfikacji lub identyfikacji podatkowej.
6. Minister Sprawiedliwości określi, w drodze rozporządzenia, wzory formularzy wniosku o
ogłoszenie upadłości, mając na uwadze podmiot, który składa wniosek, oraz zakres informacji,
których umieszczenie we wniosku jest niezbędne.
Art. 4913
. [Skład sądu upadłościowego]
 Sprawy o ogłoszenie upadłości objęte przepisami niniejszego tytułu rozpoznaje sąd upadłościowy w
składzie jednego sędziego zawodowego.
Art. 4914
.
 (uchylony).
Art. 4915
. [Postanowienie o ogłoszeniu upadłości]
1. Uwzględniając wniosek o ogłoszenie upadłości, sąd wydaje postanowienie o ogłoszeniu
upadłości, w którym:
1) wymienia imię i nazwisko, miejsce zamieszkania, adres oraz numer PESEL dłużnika
(upadłego), a jeżeli upadły nie posiada numeru PESEL - inne dane umożliwiające jego
jednoznaczną identyfikację;
1a) wymienia NIP, jeżeli upadły miał taki numer w ciągu ostatnich dziesięciu lat przed dniem
złożenia wniosku;
2) określa, że upadły jest osobą nieprowadzącą działalności gospodarczej;
3) wzywa wierzycieli upadłego do zgłoszenia wierzytelności syndykowi za pośrednictwem
systemu teleinformatycznego obsługującego postępowanie sądowe, w terminie trzydziestu dni od
dnia obwieszczenia postanowienia o ogłoszeniu upadłości w Rejestrze; dla wierzycieli, o których
mowa w art. 216aa ust. 1, wskazuje adres do zgłoszenia wierzytelności syndykowi;
4) wzywa osoby, którym przysługują prawa oraz prawa i roszczenia osobiste ciążące na
nieruchomości należącej do upadłego, jeżeli nie zostały ujawnione przez wpis w księdze
wieczystej, do ich zgłaszania syndykowi za pośrednictwem systemu teleinformatycznego
obsługującego postępowanie sądowe w terminie trzydziestu dni od dnia obwieszczenia
postanowienia o ogłoszeniu upadłości w Rejestrze pod rygorem utraty prawa powoływania się na
nie w postępowaniu upadłościowym; dla wierzycieli, o których mowa w art. 216aa ust. 1,
wskazuje adres do zgłoszenia praw oraz praw osobistych i roszczeń ciążących na nieruchomości
syndykowi;
5) wyznacza syndyka;
6) określa, czy postępowanie upadłościowe będzie prowadzone w trybie określonym w art. 4911
ust. 1 czy 2;
7) jeżeli postępowanie upadłościowe będzie prowadzone w trybie określonym w art. 4911
 ust. 2,
w postanowieniu o ogłoszeniu upadłości sąd określa również, czy funkcje sędziego-komisarza
oraz zastępcy sędziego-komisarza będzie pełnił sędzia czy referendarz sądowy.
2. O prowadzeniu postępowania upadłościowego w trybie określonym w art. 4911 ust. 2 sąd może
postanowić również po ogłoszeniu upadłości. Na postanowienie o prowadzeniu postępowania
upadłościowego w trybie określonym w art. 4911 ust. 2 przysługuje zażalenie. Postanowienie w
przedmiocie trybu prowadzenia postępowania upadłościowego obwieszcza się.
3. Jeżeli postępowanie jest prowadzone w trybie określonym w art. 4911
 ust. 1, a do wykonania
określonej czynności właściwy jest sędzia-komisarz, to czynność tę wykonuje jako sędzia-komisarz
wyznaczony sędzia, do którego przepisy o czynnościach sędziego-komisarza stosuje się
odpowiednio.
4. Przez inne dane umożliwiające jednoznaczną identyfikację, o których mowa w ust. 1 pkt 1,
rozumie się dane, o których mowa w art. 4912 ust. 5c.
Art. 4916
. [Doręczenie postanowienia o ogłoszeniu upadłości; zawiadomienie o ogłoszeniu
upadłości]
1. Postanowienie o ogłoszeniu upadłości doręcza się również syndykowi.
2. O ogłoszeniu upadłości powiadamia się właściwą izbę administracji skarbowej oraz właściwy
oddział Zakładu Ubezpieczeń Społecznych lub Kasy Rolniczego Ubezpieczenia Społecznego.
Art. 4916a
. [Pouczenia i inne informacje zawarte w zawiadomieniu kierowanym do
wierzycieli]
1. W zawiadomieniu skierowanym do wierzycieli syndyk poucza ich o treści art. 54a, art.
216a-216ab, art. 235-237, art. 239a-241, art. 49112a, art. 49114 ust. 5, 6 i 8, art. 49114a i art. 49116
,
wskazuje sąd, do którego można zaskarżyć postanowienie o ogłoszeniu upadłości zgodnie z art. 54a
ust. 1, imię i nazwisko albo nazwę syndyka, adres, na który należy dokonać zgłoszenia
wierzytelności, o której mowa w art. 216aa ust. 1, termin, w którym należy dokonać zgłoszenia
wierzytelności, albo sposób obliczenia tego terminu oraz podaje numer rachunku bankowego, na
który należy wpłacić zryczałtowane koszty, o których mowa w art. 235 ust. 1.
2. W zawiadomieniu skierowanym do małżonka dłużnika syndyk poucza go o treści art. 124-126,
art. 49114 ust. 5, 6 i 8, art. 49114a i art. 49116
.
Art. 4917
. [Tymczasowe pokrycie kosztów przez Skarb Państwa]
1. W przypadku, gdy majątek niewypłacalnego dłużnika nie wystarcza na pokrycie kosztów
postępowania albo w masie upadłości brak jest płynnych funduszów na ich pokrycie, koszty te
pokrywa tymczasowo Skarb Państwa.
2. (uchylony).
3. Jednocześnie z ogłoszeniem upadłości sąd przyznaje syndykowi zaliczkę na pokrycie kosztów
postępowania oraz zarządza jej niezwłoczną wypłatę tymczasowo ze środków Skarbu Państwa,
chyba że majątek upadłego pozwala na bieżące pokrywanie kosztów postępowania. W dalszym toku
postępowania, w razie potrzeby, sąd przyznaje syndykowi zaliczkę na pokrycie kosztów
postępowania oraz zarządza jej niezwłoczną wypłatę tymczasowo ze środków Skarbu Państwa.
4. Syndyk zwraca Skarbowi Państwa wypłacone kwoty niezwłocznie po wpływie do masy upadłości
funduszów wystarczających na pokrycie kosztów postępowania.
5. W przypadku postępowania wszczętego wyłącznie na wniosek wierzyciela przepisów ust. 1 i 3 nie
stosuje się, jeżeli dłużnik nie sprzeciwia się umorzeniu postępowania. Przed umorzeniem
postępowania sąd wysłuchuje dłużnika.
Art. 4918
. [Wniosek o udzielenie informacji dotyczących upadłego]
1. Po ogłoszeniu upadłości syndyk zwraca się do naczelnika urzędu skarbowego właściwego dla
upadłego z wnioskiem o udzielenie informacji dotyczących upadłego, mających wpływ na ocenę
jego sytuacji majątkowej, w szczególności dotyczących okoliczności powodujących powstanie po
stronie upadłego obowiązku podatkowego w okresie pięciu lat przed dniem zgłoszenia wniosku o
ogłoszenie upadłości, oraz zasięga informacji w Krajowym Rejestrze Sądowym, czy upadły jest
wspólnikiem spółek handlowych, jak również czy w okresie dziesięciu lat przed dniem zgłoszenia
wniosku o ogłoszenie upadłości sprawował funkcję członka organu spółek handlowych i czy w
stosunku do tych spółek ogłoszono upadłość.
2. Syndyk informuje sędziego-komisarza o niezgodności informacji uzyskanych w sposób, o którym
mowa w ust. 1, z danymi podanymi przez upadłego we wniosku o ogłoszenie upadłości.
Art. 4919
. [Wynagrodzenie syndyka]
1. Sąd ustala wynagrodzenie syndyka w postępowaniu prowadzonym według przepisów niniejszego
tytułu biorąc pod uwagę wysokość funduszów masy upadłości, stopień zaspokojenia wierzycieli,
nakład pracy, zakres czynności podejmowanych w postępowaniu, stopień ich trudności oraz czas
trwania postępowania.
2. Wynagrodzenie syndyka ustala się w wysokości od jednej czwartej przeciętnego miesięcznego
wynagrodzenia w sektorze przedsiębiorstw bez wypłat nagród z zysku w czwartym kwartale roku
poprzedniego, ogłoszonego przez Prezesa Głównego Urzędu Statystycznego do jego dwukrotności.
3. W szczególnie uzasadnionych przypadkach sąd może ustalić wynagrodzenie syndyka w
wysokości do czterokrotności przeciętnego miesięcznego wynagrodzenia, o którym mowa w ust. 2,
jeżeli jest to uzasadnione zwiększonym nakładem pracy syndyka wynikającym w szczególności ze
stopnia skomplikowania postępowania oraz liczby wierzycieli.
4. W przedmiocie wynagrodzenia syndyka oraz zwrotu jego wydatków orzeka sąd upadłościowy w
składzie jednego sędziego zawodowego.
Art. 49110
. [Przesłanki umorzenia postępowania]
1. Sąd umarza postępowanie na wniosek upadłego.
2. Jeżeli upadły nie wskaże lub nie wyda syndykowi całego majątku, niezbędnych dokumentów lub
w inny sposób nie wykonuje ciążących na nim obowiązków, sąd, z urzędu albo na wniosek syndyka
lub wierzyciela, po wysłuchaniu upadłego, syndyka, a w razie potrzeby także wierzycieli, umarza
postępowanie, chyba że uchybienie przez upadłego ciążącym na nim obowiązkom nie jest istotne lub
przeprowadzenie postępowania jest uzasadnione względami słuszności lub względami
humanitarnymi.
2a. Sąd umarza postępowanie, jeżeli zostanie ujawnione, że dane podane przez dłużnika we wniosku
o ogłoszenie upadłości są niezgodne z prawdą lub niezupełne, chyba że niezgodność lub
niezupełność nie są istotne lub przeprowadzenie postępowania jest uzasadnione względami
słuszności lub względami humanitarnymi.
3. Sąd nie umarza postępowania, jeżeli umorzenie postępowania mogłoby skutkować
pokrzywdzeniem wierzycieli.
4. Na postanowienie w przedmiocie umorzenia postępowania przysługuje zażalenie.
5. Do postępowania wszczętego na wniosek wierzyciela przepisów ust. 1 i 2 nie stosuje się.
Art. 49111
.
 (uchylony).
Art. 49111a
. [Wybór sposobu likwidacji masy upadłości]
1. Wyboru sposobu likwidacji masy upadłości dokonuje samodzielnie syndyk w sposób, który
umożliwia zaspokojenie wierzycieli w jak największym stopniu, z uwzględnieniem kosztów
likwidacji.
2. O wyborze sposobu likwidacji nieruchomości oraz wyborze sposobu likwidacji składników masy
upadłości, których wartość oszacowania wskazana w spisie inwentarza przekracza pięciokrotność
przeciętnego miesięcznego wynagrodzenia w sektorze przedsiębiorstw bez wypłat nagród z zysku w
trzecim kwartale roku poprzedzającego złożenie spisu inwentarza, ogłoszonego przez Prezesa
Głównego Urzędu Statystycznego, syndyk zawiadamia wierzycieli oraz sąd za pośrednictwem
systemu teleinformatycznego obsługującego postępowanie sądowe z wykorzystaniem
udostępnianych w tym systemie formularzy. W zawiadomieniu syndyk wskazuje sposób likwidacji
oraz minimalną cenę.
3. Na skutek skargi na czynności syndyka, o której mowa w art. 49112a, lub z urzędu sąd, w drodze
postanowienia, zakazuje syndykowi dokonania likwidacji składnika masy upadłości w wybrany
przez syndyka sposób lub za wskazaną minimalną cenę, jeżeli likwidacja byłaby niezgodna z
prawem albo prowadziłaby do pokrzywdzenia upadłego lub wierzycieli.
4. Przed wydaniem postanowienia, o którym mowa w ust. 3, sąd może wstrzymać dokonanie
likwidacji składnika masy upadłości. O wstrzymaniu likwidacji składnika masy upadłości sąd
zawiadamia syndyka w dniu wydania postanowienia o wstrzymaniu likwidacji.
5. W przypadku braku wstrzymania lub zakazu likwidacji składnika masy upadłości likwidacja może
nastąpić po upływie czternastu dni od dnia zawiadomienia, o którym mowa w ust. 2.
Art. 49112
. [Sprzedaż ruchomości należących do masy upadłości]
 Syndyk może pisemnie upoważnić upadłego do sprzedaży ruchomości należących do masy
upadłości. Do upoważnienia stosuje się odpowiednio przepisy o pełnomocnictwie.
Art. 49112a
. [Skarga na czynności syndyka]
1. Na czynności syndyka przysługuje skarga do sądu upadłościowego. Dotyczy to także zaniechania
przez syndyka dokonania czynności.
2. Skargę może złożyć upadły, wierzyciel lub inna osoba, której prawo zostało przez czynności lub
zaniechanie syndyka naruszone albo zagrożone.
3. Skarga powinna czynić zadość wymaganiom pisma procesowego oraz określać zaskarżoną
czynność lub czynność, której zaniechano, jak również wniosek o zmianę, uchylenie lub dokonanie
czynności, wraz z uzasadnieniem.
4. Skargę wnosi się w terminie siedmiu dni od dnia dokonania czynności, gdy upadły, wierzyciel lub
osoba, której prawo zostało przez czynność syndyka naruszone albo zagrożone, była przy czynności
obecna lub była o jej terminie zawiadomiona; w innych przypadkach - od dnia zawiadomienia o
dokonaniu czynności upadłego, wierzyciela lub osoby, której prawo zostało przez czynność syndyka
naruszone albo zagrożone, a w braku zawiadomienia - od dnia powzięcia wiadomości przez
skarżącego o dokonanej czynności. Skargę na zaniechanie przez syndyka dokonania czynności wnosi
się w terminie siedmiu dni od dnia, w którym skarżący dowiedział się, że czynność miała być
dokonana.
5. Skargę wnosi się do syndyka, który dokonał zaskarżonej czynności lub zaniechał jej dokonania.
Syndyk w terminie trzech dni od dnia otrzymania skargi sporządza uzasadnienie zaskarżonej
czynności, o ile nie zostało ono sporządzone wcześniej, albo przyczyn jej zaniechania i przekazuje je
wraz ze skargą do właściwego sądu upadłościowego, chyba że skargę w całości uwzględnia. O
uwzględnieniu skargi syndyk zawiadamia skarżącego oraz zainteresowanych, których uwzględnienie
skargi dotyczy, za pośrednictwem systemu teleinformatycznego obsługującego postępowanie sądowe
z wykorzystaniem udostępnianych w tym systemie formularzy.
6. Sąd rozpoznaje skargę w terminie siedmiu dni od dnia jej wpływu do sądu, a gdy skarga zawiera
braki formalne, które podlegają uzupełnieniu - od dnia jej uzupełnienia.
7. Wniesienie skargi nie wstrzymuje postępowania upadłościowego ani dokonania zaskarżonej
czynności, chyba że sąd wstrzyma dokonanie czynności.
8. Sąd odrzuca skargę wniesioną po upływie przepisanego terminu, nieopłaconą lub z innych
przyczyn niedopuszczalną, jak również skargę, której braków nie uzupełniono w terminie. Na
postanowienie sądu o odrzuceniu skargi służy zażalenie.
9. W razie odrzucenia skargi sąd z urzędu bierze pod uwagę okoliczności wskazane w skardze i w
razie potrzeby wydaje syndykowi polecenie dokonania odpowiednich czynności lub zakazuje
syndykowi dokonania określonych czynności.
Art. 49113
.
 (uchylony).
Art. 49114
. [Postanowienie o ustaleniu planu spłaty wierzycieli]
1. Po upływie terminu do zgłaszania wierzytelności i przeprowadzeniu likwidacji majątku
wchodzącego w skład masy upadłości syndyk składa sądowi projekt planu spłaty wierzycieli z
uzasadnieniem albo informację, że zachodzą przesłanki, o których mowa w art. 49114a ust. 1 lub art.
49116 ust. 1 lub 2a.
2. W przypadku postępowania wszczętego wyłącznie na wniosek wierzyciela syndyk składa sądowi
projekt planu spłaty wierzycieli z uzasadnieniem albo informację, że zachodzą przesłanki, o których
mowa w art. 49114a ust. 1 lub art. 49116 ust. 1 lub 2a, chyba że dłużnik na wezwanie syndyka
oświadczy, że nie wnosi o sporządzenie planu spłaty wierzycieli ani o umorzenie zobowiązań bez
ustalenia planu spłaty wierzycieli lub o warunkowe umorzenie zobowiązań upadłego bez ustalenia
planu spłaty wierzycieli. Jeżeli dłużnik na wezwanie syndyka oświadczy, że nie wnosi o
sporządzenie planu spłaty wierzycieli ani o umorzenie zobowiązań bez ustalenia planu spłaty
wierzycieli lub o warunkowe umorzenie zobowiązań upadłego bez ustalenia planu spłaty wierzycieli,
sąd wydaje postanowienie o zakończeniu postępowania.
3. Do projektu planu spłaty wierzycieli z uzasadnieniem albo informacji, że zachodzą przesłanki, o
których mowa w art. 49114a ust. 1 lub art. 49116 ust. 1 lub 2a, syndyk załącza:
1) dowody doręczenia upadłemu oraz wierzycielom projektu planu spłaty wierzycieli z
uzasadnieniem albo informacji, że zachodzą przesłanki, o których mowa w art. 49114a ust. 1 lub
art. 49116 ust. 1 lub 2a, wraz z pouczeniem o treści ust. 4 i zobowiązaniem do złożenia
stanowiska, o którym mowa w pkt 2, w terminie czternastu dni;
2) stanowiska upadłego oraz wierzycieli albo informację, że upadły lub wierzyciele nie złożyli
stanowiska wraz z podaniem przyczyny jego niezłożenia.
4. Sąd ustala plan spłaty wierzycieli albo w przypadku, o którym mowa w art. 49116 ust. 1 lub 2a,
umarza zobowiązania upadłego bez ustalenia planu spłaty wierzycieli lub warunkowo umarza
zobowiązania upadłego bez ustalenia planu spłaty wierzycieli albo wydaje postanowienie, o którym
mowa w art. 49114a ust. 1, po przeprowadzeniu rozprawy, jeżeli upadły, syndyk lub wierzyciel
złożył wniosek o przeprowadzenie rozprawy. O terminie rozprawy zawiadamia się upadłego i
syndyka oraz wierzyciela, który złożył wniosek o przeprowadzenie rozprawy.
5. W przypadku braku zgłoszeń wierzytelności i braku wierzytelności, które w postępowaniu
upadłościowym prowadzonym zgodnie z przepisami części pierwszej podlegałyby z urzędu
umieszczeniu na liście wierzytelności, sąd, po upływie terminu do zgłoszenia wierzytelności, wydaje
postanowienie o umorzeniu zobowiązań upadłego bez ustalenia planu spłaty wierzycieli, chyba że w
toku postępowania nie zostały zaspokojone koszty tego postępowania tymczasowo pokryte przez
Skarb Państwa lub inne zobowiązania masy upadłości.
6. Zgłoszenie wierzytelności dokonane po złożeniu przez syndyka projektu planu spłaty wierzycieli z
uzasadnieniem albo informacji, że zachodzą przesłanki, o których mowa w art. 49114a ust. 1 lub art.
49116 ust. 1 lub 2a, pozostawia się bez rozpoznania.
7. Postanowienie w przedmiocie ustalenia planu spłaty wierzycieli albo w przedmiocie umorzenia
zobowiązań upadłego bez ustalenia planu spłaty wierzycieli lub w przedmiocie warunkowego
umorzenia zobowiązań upadłego bez ustalenia planu spłaty wierzycieli oraz informację o
prawomocności tych postanowień obwieszcza się. Na postanowienie sądu w przedmiocie ustalenia
planu spłaty wierzycieli albo w przedmiocie umorzenia zobowiązań upadłego bez ustalenia planu
spłaty wierzycieli lub w przedmiocie warunkowego umorzenia zobowiązań upadłego bez ustalenia
planu spłaty wierzycieli przysługuje zażalenie. Postanowienie sądu drugiej instancji w przedmiocie
rozpoznania zażalenia oraz informację o prawomocności tego postanowienia obwieszcza się.
8. Wydanie postanowienia o ustaleniu planu spłaty wierzycieli albo umorzeniu zobowiązań upadłego
bez ustalenia planu spłaty wierzycieli lub warunkowym umorzeniu zobowiązań upadłego bez
ustalenia planu spłaty wierzycieli oznacza zakończenie postępowania.
Art. 49114a
. [Odmowa ustalenia planu spłaty wierzycieli albo umorzenia zobowiązań
upadłego]
1. Sąd wydaje postanowienie o odmowie ustalenia planu spłaty wierzycieli albo umorzenia
zobowiązań upadłego bez ustalenia planu spłaty wierzycieli lub warunkowego umorzenia
zobowiązań upadłego bez ustalenia planu spłaty wierzycieli, jeżeli:
1) upadły doprowadził do swojej niewypłacalności lub istotnie zwiększył jej stopień w sposób
celowy, w szczególności przez trwonienie części składowych majątku oraz celowe
nieregulowanie wymagalnych zobowiązań,
2) w okresie dziesięciu lat przed dniem zgłoszenia wniosku o ogłoszenie upadłości w stosunku
do upadłego prowadzono postępowanie upadłościowe, w którym umorzono całość lub część jego
zobowiązań
- chyba że ustalenie planu spłaty wierzycieli lub umorzenie zobowiązań upadłego bez ustalenia planu
spłaty wierzycieli lub warunkowe umorzenie zobowiązań upadłego bez ustalenia planu spłaty
wierzycieli jest uzasadnione względami słuszności lub względami humanitarnymi.
2. Jeżeli w przypadku, o którym mowa w ust. 1, w postępowaniu zgromadzono fundusze masy
upadłości, sąd wydaje postanowienie o ustaleniu planu spłaty wierzycieli, w którym wymienia
wierzycieli uczestniczących w planie spłaty, oraz dokonuje podziału funduszy masy upadłości
między wierzycieli uczestniczących w planie spłaty. Przepisu art. 49121 nie stosuje się.
3. Wydanie postanowienia o odmowie ustalenia planu spłaty wierzycieli oznacza zakończenie
postępowania.
Art. 49115
. [Ustalenie planu spłaty]
1. W postanowieniu o ustaleniu planu spłaty wierzycieli sąd:
1) wymienia wierzycieli uczestniczących w planie spłaty;
2) dokonuje podziału funduszy masy upadłości pomiędzy wierzycieli uczestniczących w planie
spłaty, jeżeli w postępowaniu zgromadzono fundusze masy upadłości;
3) ustala, czy upadły doprowadził do swojej niewypłacalności lub istotnie zwiększył jej stopień
umyślnie lub wskutek rażącego niedbalstwa;
4) określa, w jakim zakresie i okresie, nie dłuższym niż trzydzieści sześć miesięcy, upadły jest
obowiązany spłacać zobowiązania, które w postępowaniu upadłościowym prowadzonym zgodnie
z przepisami części pierwszej zostałyby uznane na liście wierzytelności, oraz jaka część
zobowiązań upadłego powstałych przed dniem ogłoszenia upadłości zostanie umorzona po
wykonaniu planu spłaty wierzycieli.
1a. W przypadku ustalenia, że upadły doprowadził do swojej niewypłacalności lub istotnie zwiększył
jej stopień umyślnie lub wskutek rażącego niedbalstwa, plan spłaty wierzycieli nie może być
ustalony na okres krótszy niż trzydzieści sześć miesięcy ani dłuższy niż osiemdziesiąt cztery
miesiące.
1b. W przypadku gdy w drodze wykonania planu spłaty wierzycieli dłużnik spłaci co najmniej 70%
zobowiązań objętych planem spłaty wierzycieli, które w postępowaniu upadłościowym
prowadzonym zgodnie z przepisami części pierwszej zostałyby uznane na liście wierzytelności, plan
spłaty wierzycieli nie może zostać ustalony na okres dłuższy niż rok.
1c. W przypadku gdy w drodze wykonania planu spłaty wierzycieli dłużnik spłaci co najmniej 50%
zobowiązań objętych planem spłaty wierzycieli, które w postępowaniu upadłościowym
prowadzonym zgodnie z przepisami części pierwszej zostałyby uznane na liście wierzytelności, plan
spłaty wierzycieli nie może zostać ustalony na okres dłuższy niż dwa lata.
1d. Do okresów spłaty, o których mowa w ust. 1 pkt 4 oraz ust. 1a-1c, zalicza się okres od upływu
sześciu miesięcy od dnia ogłoszenia upadłości do dnia ustalenia planu spłaty wierzycieli, chyba że
dłużnik nie pokryłby w całości kosztów postępowania tymczasowo poniesionych przez Skarb
Państwa. Do okresu spłaty nie zalicza się okresu warunkowego umorzenia zobowiązań upadłego bez
ustalenia planu spłaty wierzycieli.
2. Koszty postępowania tymczasowo pokryte przez Skarb Państwa oraz inne zobowiązania masy
upadłości niezaspokojone w toku postępowania uwzględnia się w planie spłaty wierzycieli w pełnej
wysokości, chyba że możliwości zarobkowe upadłego, konieczność utrzymania upadłego i osób
pozostających na jego utrzymaniu oraz ich potrzeby mieszkaniowe nie pozwalają na zaspokojenie
kosztów postępowania tymczasowo pokrytych przez Skarb Państwa oraz innych zobowiązań masy
upadłości w pełnej wysokości. W przypadku braku zgłoszeń wierzytelności i braku wierzytelności,
które w postępowaniu upadłościowym prowadzonym zgodnie z przepisami części pierwszej
podlegałyby z urzędu umieszczeniu na liście wierzytelności, w planie spłaty wierzycieli uwzględnia
się wyłącznie zobowiązania, o których mowa w zdaniu poprzednim, a w przypadku braku takich
zobowiązań umarza się zobowiązania upadłego bez ustalenia planu spłaty wierzycieli.
3. Koszty postępowania tymczasowo pokryte przez Skarb Państwa nieuwzględnione w planie spłaty
wierzycieli albo niezaspokojone w ramach wykonania planu spłaty wierzycieli ponosi Skarb
Państwa.
4. Sąd nie jest związany stanowiskiem upadłego oraz wierzycieli co do treści planu spłaty
wierzycieli. Ustalając plan spłaty wierzycieli, sąd bierze pod uwagę możliwości zarobkowe
upadłego, konieczność utrzymania upadłego i osób pozostających na jego utrzymaniu oraz ich
potrzeby mieszkaniowe, wysokość niezaspokojonych wierzytelności oraz stopień zaspokojenia
wierzytelności w postępowaniu upadłościowym.
5. Ustalenie planu spłaty wierzycieli nie narusza praw wierzyciela wobec poręczyciela upadłego oraz
współdłużnika upadłego ani praw wynikających z hipoteki, zastawu, zastawu rejestrowego, zastawu
skarbowego oraz hipoteki morskiej, jeśli były one ustanowione na mieniu osoby trzeciej. Ustalenie
planu spłaty wierzycieli i umorzenie zobowiązań upadłego jest skuteczne również w stosunkach
pomiędzy upadłym, a poręczycielem, gwarantem i współdłużnikiem upadłego.
6. W okresie wykonywania planu spłaty wierzycieli niedopuszczalne jest wszczęcie postępowania
egzekucyjnego dotyczącego wierzytelności powstałych przed ustaleniem planu spłaty wierzycieli, z
wyjątkiem wierzytelności wynikających z zobowiązań, o których mowa w art. 49121 ust. 2.
7. Do planu spłaty wierzycieli oraz wykonania określonego w planie spłaty wierzycieli podziału
funduszy masy upadłości stosuje się odpowiednio przepisy art. 313 ust. 2, art. 335, art. 336, art.
340-348 i art. 352-356 oraz art. 358-360. W zakresie, w jakim plan spłaty wierzycieli obejmuje
podział funduszy masy upadłości zgromadzonych w postępowaniu upadłościowym, plan spłaty
wierzycieli wykonuje syndyk niezwłocznie po uprawomocnieniu się postanowienia o ustaleniu planu
spłaty wierzycieli.
Art. 49116
. [Umorzenie zobowiązania upadłego bez ustalenia planu spłaty wierzycieli]
1. Sąd umarza zobowiązania upadłego bez ustalenia planu spłaty wierzycieli, jeśli osobista sytuacja
upadłego w oczywisty sposób wskazuje, że jest on trwale niezdolny do dokonywania jakichkolwiek
spłat w ramach planu spłaty wierzycieli.
1a. Jeżeli w przypadku, o którym mowa w ust. 1, w postępowaniu zgromadzono fundusze masy
upadłości, sąd wydaje postanowienie o ustaleniu planu spłaty wierzycieli, w którym wymienia
wierzycieli uczestniczących w planie spłaty, oraz dokonuje podziału funduszy masy upadłości
między wierzycieli uczestniczących w planie spłaty i umarza zobowiązania upadłego niewykonane w
wyniku wykonania planu spłaty wierzycieli. Plan spłaty wierzycieli obejmujący podział funduszy
masy upadłości wykonuje syndyk.
2. Umarzając zobowiązania upadłego bez ustalenia planu spłaty wierzycieli sąd obciąża Skarb
Państwa tymczasowo pokrytymi kosztami postępowania.
2a. Jeżeli niezdolność do dokonywania jakichkolwiek spłat w ramach planu spłaty wierzycieli
wynikająca z osobistej sytuacji upadłego nie ma charakteru trwałego, sąd umarza zobowiązania
upadłego bez ustalenia planu spłaty wierzycieli pod warunkiem, że w terminie pięciu lat od dnia
uprawomocnienia się postanowienia o warunkowym umorzeniu zobowiązań upadłego bez ustalenia
planu spłaty wierzycieli upadły ani żaden z wierzycieli nie złoży wniosku o ustalenie planu spłaty
wierzycieli, na skutek którego sąd, uznając, że ustała niezdolność upadłego do dokonywania
jakichkolwiek spłat w ramach planu spłaty wierzycieli, uchyli postanowienie o warunkowym
umorzeniu zobowiązań upadłego bez ustalenia planu spłaty wierzycieli i ustali plan spłaty
wierzycieli. Przepisy art. 49114 ust. 7 i art. 49121 ust. 2 stosuje się. Przepis ust. 1a stosuje się
odpowiednio.
2b. Na podstawie złożonego w terminie, o którym mowa w ust. 2a, wniosku upadłego lub
wierzyciela, o którym mowa w ust. 2a, sąd może uchylić postanowienie o warunkowym umorzeniu
zobowiązań upadłego bez ustalenia planu spłaty wierzycieli i ustalić plan spłaty wierzycieli również
po upływie pięciu lat od dnia uprawomocnienia się postanowienia o warunkowym umorzeniu
zobowiązań upadłego bez ustalenia planu spłaty wierzycieli.
2c. W okresie pięciu lat od dnia uprawomocnienia się postanowienia o warunkowym umorzeniu
zobowiązań upadłego bez ustalenia planu spłaty wierzycieli upadły nie może dokonywać czynności
prawnych, dotyczących jego majątku, które mogłyby pogorszyć jego sytuację majątkową.
2d. W szczególnie uzasadnionych przypadkach sąd, na wniosek upadłego, może wyrazić zgodę na
dokonanie czynności prawnej, o której mowa w ust. 2c, albo zatwierdzić jej dokonanie.
2e. W okresie, o którym mowa w ust. 2c, upadły jest obowiązany składać sądowi corocznie, do
końca kwietnia, sprawozdanie ze swojej sytuacji majątkowej i zawodowej za poprzedni rok
kalendarzowy, w którym wykazuje osiągnięte przychody oraz nabyte składniki majątkowe o
wartości przekraczającej przeciętne miesięczne wynagrodzenie w sektorze przedsiębiorstw bez
wypłat nagród z zysku za ostatni kwartał okresu sprawozdawczego, ogłoszone przez Prezesa
Głównego Urzędu Statystycznego, jak również swoje możliwości zarobkowe, wydatki potrzebne na
swoje utrzymanie i osób pozostających na jego utrzymaniu, w tym potrzeby mieszkaniowe. Do
sprawozdania upadły dołącza kopię złożonego rocznego zeznania podatkowego.
2f. W okresie, o którym mowa w ust. 2c, przepis art. 49115 ust. 6 stosuje się odpowiednio.
2g. Sąd uchyla postanowienie o warunkowym umorzeniu zobowiązań upadłego bez ustalenia planu
spłaty wierzycieli, gdy w okresie, o którym mowa w ust. 2c, upadły:
1) nie złożył w terminie sprawozdania, o którym mowa w ust. 2e,
2) w sprawozdaniu, o którym mowa w ust. 2e, podał nieprawdziwe informacje, w szczególności
zataił osiągnięte przychody lub nabyte składniki majątkowe,
3) dokonał czynności prawnej, o której mowa w ust. 2c, bez uzyskania zgody sądu albo
czynność ta nie została przez sąd zatwierdzona,
4) ukrywał majątek lub czynność prawna upadłego została prawomocnie uznana za dokonaną z
pokrzywdzeniem wierzycieli
- chyba że uchybienie obowiązkom jest nieznaczne lub zaniechanie uchylenia postanowienia o
warunkowym umorzeniu zobowiązań upadłego bez ustalenia planu spłaty wierzycieli jest
uzasadnione względami słuszności lub względami humanitarnymi; przepis art. 49114 ust. 7 stosuje
się.
2h. W razie uchylenia postanowienia o warunkowym umorzeniu zobowiązań upadłego bez ustalenia
planu spłaty wierzycieli zobowiązania upadłego nie podlegają umorzeniu.
2i. Jeżeli upadły ani żaden z wierzycieli nie złoży wniosku, o którym mowa w ust. 2a, zobowiązania
upadłego ulegają umorzeniu z upływem pięciu lat od dnia uprawomocnienia się postanowienia o
warunkowym umorzeniu zobowiązań upadłego bez ustalenia planu spłaty wierzycieli. Na wniosek
upadłego lub wierzyciela sąd wydaje postanowienie stwierdzające umorzenie zobowiązań upadłego
bez ustalenia planu spłaty wierzycieli. W postanowieniu sąd wskazuje datę umorzenia zobowiązań
upadłego.
3. Przepisy art. 49121 ust. 2 i 3 stosuje się odpowiednio.
Art. 49117
. [Skarga kasacyjna]
1. Od postanowienia sądu drugiej instancji w przedmiocie ustalenia planu spłaty wierzycieli albo w
przedmiocie umorzenia zobowiązań upadłego bez ustalenia planu spłaty wierzycieli lub w
przedmiocie warunkowego umorzenia zobowiązań upadłego bez ustalenia planu spłaty wierzycieli
przysługuje skarga kasacyjna.
2. W przypadku wniesienia skargi kasacyjnej, na wniosek skarżącego sąd może wstrzymać wydanie
postanowienia, o którym mowa w art. 49121 ust. 1.
3. Jeżeli w wyniku rozpoznania skargi kasacyjnej postanowienie o ustaleniu planu spłaty wierzycieli
zostanie uchylone, sąd uchyla postanowienie, o którym mowa w art. 49121 ust. 1.
4. Postanowienie Sądu Najwyższego w przedmiocie rozpoznania skargi kasacyjnej obwieszcza się.
Art. 49118
. [Uprawnienia i obowiązki upadłego w okresie wykonania planu spłaty wierzycieli]
1. W okresie wykonywania planu spłaty wierzycieli upadły nie może dokonywać czynności
prawnych, dotyczących jego majątku, które mogłyby pogorszyć jego zdolność do wykonania planu
spłaty wierzycieli.
2. W szczególnie uzasadnionych przypadkach sąd, na wniosek upadłego, może wyrazić zgodę na
dokonanie albo zatwierdzić dokonanie czynności prawnej, o której mowa w ust. 1.
3. Upadły jest obowiązany składać sądowi corocznie, do końca kwietnia, sprawozdanie z wykonania
planu spłaty wierzycieli za poprzedni rok kalendarzowy, w którym wykazuje osiągnięte przychody,
spłacone kwoty oraz nabyte składniki majątkowe o wartości przekraczającej przeciętne miesięczne
wynagrodzenie w sektorze przedsiębiorstw bez wypłat nagród z zysku za ostatni kwartał okresu
sprawozdawczego, ogłoszone przez Prezesa Głównego Urzędu Statystycznego. Do sprawozdania
upadły dołącza kopię złożonego rocznego zeznania podatkowego.
Art. 49119
. [Przesłanki dopuszczalności zmiany planu spłaty wierzycieli]
1. Jeżeli upadły nie może wywiązać się z obowiązków określonych w planie spłaty wierzycieli, sąd
na jego wniosek, po wysłuchaniu wierzycieli, może zmienić plan spłaty wierzycieli. Sąd może
przedłużyć termin spłaty wierzytelności na dalszy okres nieprzekraczający osiemnastu miesięcy. Na
postanowienie sądu przysługuje zażalenie, a od postanowienia sądu drugiej instancji skarga
kasacyjna.
2. Jeżeli brak możliwości wywiązania się z obowiązków określonych w planie spłaty wierzycieli ma
charakter trwały i wynika z okoliczności niezależnych od upadłego, sąd na wniosek upadłego, po
wysłuchaniu wierzycieli, może uchylić plan spłaty wierzycieli i umorzyć niewykonane zobowiązania
upadłego, o których mowa w art. 49115 ust. 1-3. Na postanowienie sądu przysługuje zażalenie, a od
postanowienia sądu drugiej instancji skarga kasacyjna.
3. W razie istotnej poprawy sytuacji majątkowej upadłego w okresie wykonywania planu spłaty
wierzycieli, wynikającej z innych przyczyn niż zwiększenie się wynagrodzenia za pracę lub
dochodów uzyskiwanych z osobiście wykonywanej przez upadłego działalności zarobkowej, każdy z
wierzycieli oraz upadły może wystąpić z wnioskiem o zmianę planu spłaty wierzycieli. O zmianie
planu spłaty wierzycieli sąd orzeka po wysłuchaniu upadłego i wierzycieli objętych planem spłaty
wierzycieli. Na postanowienie przysługuje zażalenie.
4. Przepis ust. 3 stosuje się odpowiednio do wierzycieli, których wierzytelności powstałe przed
ustaleniem planu spłaty wierzycieli zostały po jego ustaleniu stwierdzone prawomocnym
orzeczeniem, ugodą zawartą przed sądem lub ostateczną decyzją.
5. Postanowienie o zmianie planu spłaty wierzycieli obwieszcza się. Postanowienie sądu drugiej
instancji w przedmiocie rozpoznania zażalenia na postanowienie o zmianie planu spłaty wierzycieli,
postanowienie Sądu Najwyższego w przedmiocie rozpoznania skargi kasacyjnej oraz informację o
prawomocności postanowienia o zmianie planu spłaty wierzycieli obwieszcza się.
Art. 49120
. [Przesłanki dopuszczalności uchylenia planu spłaty wierzycieli]
1. W razie niewykonywania przez upadłego obowiązków określonych w planie spłaty wierzycieli
sąd z urzędu albo na wniosek wierzyciela, po wysłuchaniu upadłego i wierzycieli objętych planem
spłaty wierzycieli, uchyla plan spłaty wierzycieli, chyba że uchybienie obowiązkom jest nieznaczne
lub dalsze wykonywanie planu spłaty wierzycieli jest uzasadnione względami słuszności lub
względami humanitarnymi. Na postanowienie przysługuje zażalenie.
2. Przepis ust. 1 stosuje się odpowiednio, gdy upadły:
1) nie złożył w terminie sprawozdania z wykonania planu spłaty wierzycieli zgodnie z art. 49118
ust. 3;
2) w sprawozdaniu z wykonania planu spłaty wierzycieli zataił osiągnięte przychody lub nabyte
składniki majątkowe, o których mowa w art. 49118 ust. 3;
3) dokonał czynności prawnej, o której mowa w art. 49118 ust. 1, bez uzyskania zgody sądu
albo czynność ta nie została przez sąd zatwierdzona;
4) ukrywał majątek lub czynność prawna upadłego została prawomocnie uznana za dokonaną z
pokrzywdzeniem wierzycieli.
3. W razie uchylenia planu spłaty wierzycieli zobowiązania upadłego nie podlegają umorzeniu.
4. Przepis art. 49119 ust. 5 stosuje się odpowiednio.
Art. 49120a
. [Orzekanie na rozprawie]
 W sprawach, o których mowa w art. 49119 i art. 49120, sąd orzeka na rozprawie. O terminie
rozprawy zawiadamia się wierzycieli przez obwieszczenie.
Art. 49121
. [Postanowienie o stwierdzeniu wykonania planu spłaty wierzycieli i umorzeniu
zobowiązań upadłego powstałych przed dniem ogłoszenia upadłości i niewykonanych w wyniku
wykonania planu spłaty wierzycieli]
1. Po wykonaniu przez upadłego obowiązków określonych w planie spłaty wierzycieli sąd wydaje
postanowienie o stwierdzeniu wykonania planu spłaty wierzycieli i umorzeniu zobowiązań upadłego
powstałych przed dniem ogłoszenia upadłości i niewykonanych w wyniku wykonania planu spłaty
wierzycieli. Na postanowienie przysługuje zażalenie.
2. Nie podlegają umorzeniu zobowiązania o charakterze alimentacyjnym, zobowiązania wynikające
z rent z tytułu odszkodowania za wywołanie choroby, niezdolności do pracy, kalectwa lub śmierci,
zobowiązania do zapłaty orzeczonych przez sąd kar grzywny, a także do wykonania obowiązku
naprawienia szkody oraz zadośćuczynienia za doznaną krzywdę, zobowiązania do zapłaty nawiązki
lub świadczenia pieniężnego orzeczonych przez sąd jako środek karny lub środek związany z
poddaniem sprawcy próbie, jak również zobowiązania do naprawienia szkody wynikającej z
przestępstwa lub wykroczenia stwierdzonego prawomocnym orzeczeniem oraz zobowiązania,
których upadły umyślnie nie ujawnił, jeżeli wierzyciel nie brał udziału w postępowaniu.
2a. Przepis art. 49119 ust. 5 stosuje się odpowiednio.
3. Po wydaniu postanowienia, o którym mowa w ust. 1, niedopuszczalne jest wszczęcie
postępowania egzekucyjnego dotyczącego wierzytelności powstałej przed dniem ustalenia planu
spłaty wierzycieli z wyjątkiem wierzytelności wynikających z zobowiązań, o których mowa w ust. 2.
Art. 49122
. [Zwołanie zgromadzenia wierzycieli w celu zawarcia układu]
1. Jeżeli zostanie uprawdopodobnione, że w drodze układu zostaną osiągnięte cele postępowania,
sędzia-komisarz, na wniosek upadłego, postanowieniem zwołuje zgromadzenie wierzycieli w celu
zawarcia układu. Na postanowienie o odmowie zwołania zgromadzenia wierzycieli przysługuje
zażalenie.
2. Zwołując zgromadzenie wierzycieli sędzia-komisarz może wstrzymać likwidację majątku
upadłego, w szczególności lokalu mieszkalnego albo domu jednorodzinnego, w którym zamieszkuje
upadły. Na postanowienie w przedmiocie wstrzymania likwidacji przysługuje zażalenie.
3. Wniosek o zwołanie zgromadzenia wierzycieli złożony po zakończeniu likwidacji masy upadłości
pozostawia się bez rozpoznania.
4. Układ może zostać przyjęty wyłącznie za zgodą upadłego.
5. W przypadku postępowania wszczętego na wniosek wierzyciela wniosek, o którym mowa w ust.
1, może złożyć również każdy z wierzycieli. Przepisu ust. 4 nie stosuje się.
Art. 49123
. [Przepisy mające zastosowanie do zawarcia układu]
 Do zawarcia układu w postępowaniu prowadzonym na podstawie przepisów niniejszego tytułu, do
jego skutków, zmiany oraz uchylenia przepisy o układzie w postępowaniu upadłościowym
prowadzonym wobec przedsiębiorców stosuje się odpowiednio, z wyjątkiem przepisów art. 192 ust.
1 i 2.
Art. 49124
. [Akta do zgłoszeń wierzytelności]
1. Po ogłoszeniu upadłości syndyk zakłada i prowadzi akta, w tym akta do zgłoszeń wierzytelności,
w systemie teleinformatycznym obsługującym postępowanie sądowe.
2. Treść pism procesowych oraz dokumentów, o których mowa w art. 216aa ust. 1, wniesionych z
pominięciem systemu teleinformatycznego obsługującego postępowanie sądowe, syndyk wprowadza
do akt. Pisma procesowe oraz dokumenty składa się do zbioru dokumentów. Przepisy art. 216aa ust.
2 i 3 stosuje się odpowiednio.
3. Akta udostępnia się w biurze syndyka, za pośrednictwem systemu teleinformatycznego
obsługującego postępowanie sądowe, uczestnikom postępowania oraz każdemu, kto potrzebę ich
przejrzenia dostatecznie usprawiedliwi. W tym celu biuro syndyka jest czynne w dni powszednie co
najmniej cztery następujące po sobie godziny dziennie między godziną 8.00 a 20.00.
4. Akta stanowią część akt sądowych. Po prawomocnym zakończeniu postępowania zbiór
dokumentów jest przekazywany do sądu upadłościowego, który wydał postanowienie kończące
postępowanie, i dołączany do akt sądowych.
5. Akta oraz zbiór dokumentów mogą być udostępniane służbie nadzoru Ministra Sprawiedliwości.
6. W przypadku odwołania, zmiany, zawieszenia oraz wygaśnięcia funkcji syndyka akta są
przejmowane przez nowo wyznaczonego syndyka wraz ze zbiorem dokumentów.
7. Minister Sprawiedliwości określi, w drodze rozporządzenia, sposób i tryb prowadzenia akt oraz
zbioru dokumentów, w tym stosowane urządzenia ewidencyjne, a także udostępniania tych akt oraz
zbioru dokumentów, mając na względzie zapewnienie bezpieczeństwa i ochrony danych w nich
zawartych.
TYTUŁ VI
Postępowanie o zawarcie układu na zgromadzeniu wierzycieli przez osobę fizyczną
nieprowadzącą działalności gospodarczej
Art. 49125
. [Wniosek o otwarcie postępowania o zawarcie układu na zgromadzeniu wierzycieli
lub sądowe skierowanie do takiego postępowania]
1. Dłużnik będący osobą fizyczną nieprowadzącą działalności gospodarczej, który stał się
niewypłacalny, może wystąpić do sądu upadłościowego o otwarcie postępowania o zawarcie układu
na zgromadzeniu wierzycieli.
2. Sąd może skierować dłużnika, który złożył wniosek o ogłoszenie upadłości, do postępowania o
zawarcie układu na zgromadzeniu wierzycieli, chyba że dłużnik we wniosku o ogłoszenie upadłości
złożył oświadczenie, że nie wyraża zgody na udział w postępowaniu o zawarcie układu na
zgromadzeniu wierzycieli.
3. Sąd uwzględnia wniosek dłużnika o otwarcie postępowania o zawarcie układu na zgromadzeniu
wierzycieli albo może skierować go do tego postępowania, jeżeli możliwości zarobkowe dłużnika
oraz jego sytuacja zawodowa wskazują na zdolność do pokrycia kosztów postępowania o zawarcie
układu oraz możliwość zawarcia i wykonania układu z wierzycielami.
4. Do wniosku o otwarcie postępowania o zawarcie układu na zgromadzeniu wierzycieli stosuje się
odpowiednio przepis art. 216aa. W przypadku, o którym mowa w art. 216aa ust. 1, wniosek o
otwarcie postępowania o zawarcie układu na zgromadzeniu wierzycieli składa się na formularzu.
5. Wniosek, o którym mowa w ust. 4, powinien odpowiadać warunkom formalnym, o których mowa
w art. 4912 ust. 4, oraz zawierać wstępne propozycje układowe.
6. Minister Sprawiedliwości określi, w drodze rozporządzenia, wzór formularza wniosku dłużnika o
otwarcie postępowania o zawarcie układu na zgromadzeniu wierzycieli, mając na uwadze zakres
informacji, których umieszczenie we wniosku jest niezbędne.
Art. 49126
. [Uiszczenie zaliczki na wydatki postępowania]
1. Dłużnik wraz z wnioskiem o otwarcie postępowania o zawarcie układu na zgromadzeniu
wierzycieli uiszcza zaliczkę na wydatki postępowania w wysokości przeciętnego miesięcznego
wynagrodzenia w sektorze przedsiębiorstw bez wypłat nagród z zysku w trzecim kwartale roku
poprzedniego, ogłoszonego przez Prezesa Głównego Urzędu Statystycznego, pod rygorem zwrotu
wniosku.
2. W przypadku, o którym mowa w art. 49125 ust. 2, dłużnik uiszcza zaliczkę na wydatki, o której
mowa w ust. 1, nadzorcy sądowemu w terminie trzydziestu dni od dnia otwarcia postępowania o
zawarcie układu na zgromadzeniu wierzycieli pod rygorem umorzenia postępowania i rozpoznania
wniosku o ogłoszenie upadłości.
Art. 49127
. [Postanowienie o otwarciu postępowania o zawarcie układu na zgromadzeniu
wierzycieli]
1. Uwzględniając wniosek o otwarcie postępowania o zawarcie układu na zgromadzeniu wierzycieli
lub kierując dłużnika do tego postępowania, sąd wydaje postanowienie o otwarciu postępowania o
zawarcie układu na zgromadzeniu wierzycieli, w którym:
1) wymienia imię i nazwisko, miejsce zamieszkania, adres oraz numer PESEL dłużnika, a jeżeli
dłużnik nie posiada numeru PESEL - inne dane umożliwiające jego jednoznaczną identyfikację;
2) wyznacza nadzorcę sądowego.
2. Przez inne dane umożliwiające jednoznaczną identyfikację, o których mowa w ust. 1 pkt 1,
rozumie się dane, o których mowa w art. 4912
 ust. 5c.
Art. 49128
. [Obwieszczenie i doręczenie postanowienia w przedmiocie otwarcia postępowania
o zawarcie układu na zgromadzeniu wierzycieli]
1. Postanowienie o otwarciu postępowania o zawarcie układu na zgromadzeniu wierzycieli
obwieszcza się.
2. Postanowienie w przedmiocie otwarcia postępowania o zawarcie układu na zgromadzeniu
wierzycieli doręcza się dłużnikowi, a postanowienie o otwarciu postępowania o zawarcie układu na
zgromadzeniu wierzycieli doręcza się także nadzorcy sądowemu.
3. O otwarciu postępowania o zawarcie układu na zgromadzeniu wierzycieli zawiadamia się
właściwą izbę administracji skarbowej oraz właściwy oddział Zakładu Ubezpieczeń Społecznych lub
Kasy Rolniczego Ubezpieczenia Społecznego.
Art. 49129
. [Przyznanie nadzorcy sądowemu zaliczki na pokrycie kosztów postępowania o
zawarcie układu]
 Jednocześnie z otwarciem postępowania o zawarcie układu na zgromadzeniu wierzycieli sąd
przyznaje nadzorcy sądowemu zaliczkę na pokrycie kosztów postępowania o zawarcie układu oraz
zarządza jej niezwłoczną wypłatę z zaliczki uiszczonej przez dłużnika.
Art. 49130
. [Zadania nadzorcy sądowego]
 Nadzorca sądowy w terminie trzydziestu dni od dnia doręczenia postanowienia o otwarciu
postępowania o zawarcie układu na zgromadzeniu wierzycieli:
1) sporządza w porozumieniu z dłużnikiem propozycje układowe;
2) sporządza spis wierzytelności;
3) sporządza spis wierzytelności spornych;
4) zwołuje zgromadzenie wierzycieli w celu głosowania nad układem.
Art. 49131
. [Termin zgromadzenia wierzycieli]
1. Termin zgromadzenia wierzycieli ustala nadzorca sądowy w porozumieniu z dłużnikiem.
2. Zgromadzenie wierzycieli nie może odbyć się później niż trzy miesiące od dnia otwarcia
postępowania o zawarcie układu na zgromadzeniu wierzycieli, a w przypadku, o którym mowa w art.
49125 ust. 2 - cztery miesiące od dnia otwarcia tego postępowania pod rygorem jego umorzenia.
3. Nadzorca sądowy zawiadamia wierzycieli o terminie i miejscu zgromadzenia za pośrednictwem
operatora pocztowego w rozumieniu ustawy z dnia 23 listopada 2012 r. - Prawo pocztowe przesyłką
poleconą, odpowiednio za potwierdzeniem odbioru albo za zwrotnym pokwitowaniem odbioru co
najmniej dwa tygodnie przed dniem zgromadzenia. Wraz z zawiadomieniem należy doręczyć
wierzycielowi propozycje układowe.
Art. 49132
. [Przebieg zgromadzenia wierzycieli]
1. Zgromadzeniu wierzycieli przewodniczy nadzorca sądowy.
2. Z przebiegu zgromadzenia wierzycieli sporządza się protokół, który powinien zawierać treść
układu oraz wymieniać wierzycieli głosujących za układem i przeciwko układowi.
3. Nadzorca sądowy przedstawia sądowi wniosek o zatwierdzenie układu albo o umorzenie
postępowania w terminie dwudziestu jeden dni od dnia zgromadzenia wierzycieli.
Art. 49133
. [Okres obowiązywania układu]
1. Układ jest zawierany na okres nieprzekraczający pięciu lat.
2. W przypadku, gdy układ obejmuje wierzytelności, o których mowa w art. 151 ust. 2 ustawy z dnia
15 maja 2015 r. - Prawo restrukturyzacyjne, układ, w części dotyczącej tych wierzytelności, może
być zawarty na okres przekraczający pięć lat.
3. W przypadku gdy w skład masy upadłości wchodzi nieruchomość służąca zaspokojeniu potrzeb
mieszkaniowych dłużnika lub osób znajdujących się na jego utrzymaniu, układ może być zawarty na
okres przekraczający pięć lat, jeżeli przewiduje zachowanie nieruchomości przez dłużnika.
Art. 49134
. [Wykonanie układu]
 Dłużnik wykonuje układ za pośrednictwem nadzorcy wykonania układu.
Art. 49135
. [Wynagrodzenie nadzorcy sądowego]
1. Wynagrodzenie nadzorcy sądowego wynosi równowartość 15% poziomu zaspokojenia wierzycieli
zgodnie z postanowieniami układu i składa się z opłaty wstępnej, wynoszącej połowę przeciętnego
miesięcznego wynagrodzenia w sektorze przedsiębiorstw bez wypłat nagród z zysku w trzecim
kwartale roku poprzedniego, ogłoszonego przez Prezesa Głównego Urzędu Statystycznego, oraz
kwot wypłacanych nadzorcy sądowemu wraz z przekazaniem wynikających z układu świadczeń dla
wierzycieli, w wysokości nieprzekraczającej równowartości 15% każdorazowego świadczenia dla
wierzycieli.
2. W przypadku gdy poziom zaspokojenia wierzycieli zgodnie z postanowieniami układu przekracza
100 000 złotych, wynagrodzenie od poziomu przewyższającego 100 000 złotych wynosi
równowartość 3% zaspokojenia wierzycieli.
3. W przypadku gdy poziom zaspokojenia wierzycieli zgodnie z postanowieniami układu przekracza
500 000 złotych, wynagrodzenie od poziomu przewyższającego 500 000 złotych wynosi
równowartość 1% zaspokojenia wierzycieli.
4. Opłatę wstępną nadzorca sądowy pobiera po doręczeniu postanowienia o otwarciu postępowania o
zawarcie układu na zgromadzeniu wierzycieli, a pozostałą część wynagrodzenia - równocześnie z
dokonaniem wypłat dla wierzycieli w wykonaniu układu zatwierdzonego przez sąd.
5. Wynagrodzenie nadzorcy sądowego nie może być niższe od opłaty wstępnej, o której mowa w ust.
1.
Art. 49136
. [Umorzenie postępowania o zawarcie układu na zgromadzeniu wierzycieli]
1. Sąd umarza postępowanie o zawarcie układu na zgromadzeniu wierzycieli, jeżeli:
1) dłużnik nie realizuje ciążących na nim obowiązków;
2) aktualne możliwości zarobkowe dłużnika oraz jego sytuacja zawodowa nie
uprawdopodobniają zdolności do pokrycia kosztów postępowania o zawarcie układu na
zgromadzeniu wierzycieli oraz możliwości zawarcia i wykonania układu z wierzycielami;
3) w terminie sześciu miesięcy od dnia wydania postanowienia o otwarciu postępowania o
zawarcie układu na zgromadzeniu wierzycieli nadzorca sądowy nie przedstawi wniosku o
zatwierdzenie układu.
2. W przypadku, o którym mowa w art. 49125 ust. 2, po prawomocnym umorzeniu postępowania
sąd rozpoznaje wniosek dłużnika o ogłoszenie upadłości.
Art. 49137
. [Akta postępowania o zawarcie układu na zgromadzeniu wierzycieli]
1. Po wydaniu postanowienia, o którym mowa w art. 49127 ust. 1, nadzorca sądowy zakłada i
prowadzi akta w systemie teleinformatycznym obsługującym postępowanie sądowe.
2. Treść pism procesowych oraz dokumentów, o których mowa w art. 216aa ust. 1, wniesionych z
pominięciem systemu teleinformatycznego obsługującego postępowanie sądowe, nadzorca sądowy
wprowadza do akt. Pisma procesowe oraz dokumenty składa się do zbioru dokumentów. Przepisy
art. 216aa ust. 2 i 3 stosuje się odpowiednio.
3. Akta udostępnia się w biurze nadzorcy sądowego, za pośrednictwem systemu teleinformatycznego
obsługującego postępowanie sądowe, uczestnikom postępowania oraz każdemu, kto potrzebę ich
przejrzenia dostatecznie usprawiedliwi. W tym celu biuro nadzorcy sądowego jest czynne w dni
powszednie co najmniej cztery następujące po sobie godziny dziennie między godziną 8.00 a 20.00.
4. Akta stanowią część akt sądowych. Po prawomocnym zakończeniu postępowania zbiór
dokumentów jest przekazywany do sądu upadłościowego, który wydał postanowienie kończące
postępowanie, i dołączany do akt sądowych.
5. Akta oraz zbiór dokumentów mogą być udostępniane służbie nadzoru Ministra Sprawiedliwości.
6. W przypadku odwołania, zmiany, zawieszenia oraz wygaśnięcia funkcji nadzorcy sądowego akta
są przejmowane przez nowo wyznaczonego nadzorcę sądowego wraz ze zbiorem dokumentów.
7. Minister Sprawiedliwości określi, w drodze rozporządzenia, sposób i tryb prowadzenia akt oraz
zbioru dokumentów, w tym stosowane urządzenia ewidencyjne, a także udostępniania tych akt oraz
zbioru dokumentów, mając na względzie zapewnienie bezpieczeństwa i ochrony danych w nich
zawartych.
Art. 49138
. [Uzupełniające stosowanie przepisów Prawa restrukturyzacyjnego]
W zakresie nieuregulowanym w niniejszym tytule do postępowania o zawarcie układu na
zgromadzeniu wierzycieli stosuje się odpowiednio przepisy ustawy z dnia 15 maja 2015 r. - Prawo
restrukturyzacyjne dotyczące przyspieszonego postępowania układowego, z tym że nie wyznacza się
sędziego-komisarza i nie stosuje się przepisów o czynnościach sędziego-komisarza.
CZĘŚĆ CZWARTA (uchylona)
Art. 492.
 (uchylony).
Art. 493.
 (uchylony).
Art. 494.
 (uchylony).
Art. 495.
 (uchylony).
Art. 496.
 (uchylony).
Art. 497.
 (uchylony).
Art. 498.
 (uchylony).
Art. 499.
 (uchylony).
Art. 500.
 (uchylony).
Art. 501.
 (uchylony).
Art. 502.
 (uchylony).
Art. 503.
 (uchylony).
Art. 504.
 (uchylony).
Art. 505.
 (uchylony).
Art. 506.
 (uchylony).
Art. 507.
 (uchylony).
Art. 508.
 (uchylony).
Art. 509.
 (uchylony).
Art. 510.
 (uchylony).
Art. 511.
 (uchylony).
Art. 512.
 (uchylony).
Art. 513.
 (uchylony).
Art. 514.
 (uchylony).
Art. 515.
 (uchylony).
Art. 516.
 (uchylony).
Art. 517.
 (uchylony).
Art. 518.
 (uchylony).
Art. 519.
 (uchylony).
Art. 520.
 (uchylony).
Art. 521.
 (uchylony).
CZĘŚĆ PIĄTA
PRZEPISY KARNE
Art. 522. [Odpowiedzialność za podanie nieprawdziwych informacji]
1. Kto będąc dłużnikiem albo osobą uprawnioną do reprezentowania dłużnika, który jest osobą prawną
lub spółką handlową niemającą osobowości prawnej, podaje we wniosku o ogłoszenie upadłości
nieprawdziwe dane
- podlega karze pozbawienia wolności od 3 miesięcy do lat 5.
2. Tej samej karze podlega, kto będąc dłużnikiem lub osobą uprawnioną do reprezentowania dłużnika,
który jest osobą prawną lub spółką handlową niemającą osobowości prawnej, w postępowaniu w
przedmiocie ogłoszenia upadłości podaje sądowi nieprawdziwe informacje co do stanu majątku
dłużnika.
Art. 523. [Odpowiedzialność za niewydanie majątku wchodzącego do masy upadłości;
odpowiedzialność za nieudzielanie informacji o stanie majątku upadłego]
1. Kto będąc upadłym albo osobą uprawnioną do reprezentowania upadłego, który jest osobą prawną
lub spółką handlową niemającą osobowości prawnej, nie wydaje syndykowi całego majątku
wchodzącego do masy upadłości, ksiąg rachunkowych lub innych dokumentów dotyczących jego
majątku
- podlega karze pozbawienia wolności od 3 miesięcy do lat 5.
2. Tej samej karze podlega, kto będąc upadłym albo osobą uprawnioną do reprezentowania upadłego,
który jest osobą prawną lub spółką handlową niemającą osobowości prawnej, nie udziela syndykowi
lub sędziemu - komisarzowi informacji dotyczących majątku upadłego lub nie udostępnia syndykowi
posiadanych przez siebie danych lub dokumentów pozwalających na wykonanie obowiązku, o którym
mowa w art. 56 ust. 1 pkt 2 i ust. 7 oraz art. 70 ustawy z dnia 29 lipca 2005 r. o ofercie publicznej i
warunkach wprowadzania instrumentów finansowych do zorganizowanego systemu obrotu oraz o
spółkach publicznych, oraz obowiązku, o którym mowa w art. 17 ust. 1 lub 2 i art. 19 ust. 3
rozporządzenia nr 596/2014.
CZĘŚĆ SZÓSTA
ZMIANY W PRZEPISACH OBOWIĄZUJĄCYCH, PRZEPISY PRZEJŚCIOWE I PRZEPISY
KOŃCOWE
Dział I
Zmiany w przepisach obowiązujących
Art. 524.
 W ustawie z dnia 23 kwietnia 1964 r. - Kodeks cywilny (Dz. U. Nr 16, poz. 93, z 1971 r. Nr 27, poz.
252, z 1976 r. Nr 19, poz. 122, z 1982 r. Nr 11, poz. 81, Nr 19, poz. 147 i Nr 30, poz. 210, z 1984 r.
Nr 45, poz. 242, z 1985 r. Nr 22, poz. 99, z 1989 r. Nr 3, poz. 11, z 1990 r. Nr 34, poz. 198, Nr 55,
poz. 321 i Nr 79, poz. 464, z 1991 r. Nr 107, poz. 464 i Nr 115, poz. 496, z 1993 r. Nr 17, poz. 78, z
1994 r. Nr 27, poz. 96, Nr 85, poz. 388 i Nr 105, poz. 509, z 1995 r. Nr 83, poz. 417, z 1996 r. Nr
114, poz. 542, Nr 139, poz. 646 i Nr 149, poz. 703, z 1997 r. Nr 43, poz. 272, Nr 115, poz. 741, Nr
117, poz. 751 i Nr 157, poz. 1040, z 1998 r. Nr 106, poz. 668 i Nr 117, poz. 758, z 1999 r. Nr 52,
poz. 532, z 2000 r. Nr 22, poz. 271, Nr 74, poz. 855 i 857, Nr 88, poz. 983 i Nr 114, poz. 1191, z
2001 r. Nr 11, poz. 91, Nr 71, poz. 733, Nr 130, poz. 1450 i Nr 145, poz. 1638, z 2002 r. Nr 113,
poz. 984 i Nr 141, poz. 1176 oraz z 2003 r. Nr 49, poz. 408) w art. 874: (zmiany pominięte).
Art. 525.
 W ustawie z dnia 17 listopada 1964 r. - Kodeks postępowania cywilnego (Dz. U. Nr 43, poz. 296, z
1965 r. Nr 15, poz. 113, z 1974 r. Nr 27, poz. 157 i Nr 39, poz. 231, z 1975 r. Nr 45, poz. 234, z 1982
r. Nr 11, poz. 82 i Nr 30, poz. 210, z 1983 r. Nr 5, poz. 33, z 1984 r. Nr 45, poz. 241 i 242, z 1985 r.
Nr 20, poz. 86, z 1987 r. Nr 21, poz. 123, z 1988 r. Nr 41, poz. 324, z 1989 r. Nr 4, poz. 21 i Nr 33,
poz. 175, z 1990 r. Nr 14, poz. 88, Nr 34, poz. 198, Nr 53, poz. 306, Nr 55, poz. 318 i Nr 79, poz.
464, z 1991 r. Nr 7, poz. 24, Nr 22, poz. 92 i Nr 115, poz. 496, z 1993 r. Nr 12, poz. 53, z 1994 r. Nr
105, poz. 509, z 1995 r. Nr 83, poz. 417, z 1996 r. Nr 24, poz. 110, Nr 43, poz. 189, Nr 73, poz. 350 i
Nr 149, poz. 703, z 1997 r. Nr 43, poz. 270, Nr 54, poz. 348, Nr 75, poz. 471, Nr 102, poz. 643, Nr
117, poz. 752, Nr 121, poz. 769 i 770, Nr 133, poz. 882, Nr 139, poz. 934, Nr 140, poz. 940 i Nr 141,
poz. 944, z 1998 r. Nr 106, poz. 668 i Nr 117, poz. 757, z 1999 r. Nr 52, poz. 532, z 2000 r. Nr 22,
poz. 269 i 271, Nr 48, poz. 552 i 554, Nr 55, poz. 665, Nr 73, poz. 852, Nr 94, poz. 1037, Nr 114,
poz. 1191 i 1193 i Nr 122, poz. 1314, 1319 i 1322, z 2001 r. Nr 4, poz. 27, Nr 49, poz. 508, Nr 63,
poz. 635, Nr 98, poz. 1069, 1070 i 1071, Nr 123, poz. 1353, Nr 125, poz. 1368 i Nr 138, poz. 1546, z
2002 r. Nr 25, poz. 253, Nr 26, poz. 265, Nr 74, poz. 676, Nr 84, poz. 764, Nr 126, poz. 1069 i 1070,
Nr 129, poz. 1102, Nr 153, poz. 1271, Nr 219, poz. 1849 i Nr 240, poz. 2058 oraz z 2003 r. Nr 41,
poz. 360 i Nr 42, poz. 363) w art. 174 w § 1 pkt 4 otrzymuje brzmienie: (zmiany pominięte).
Art. 526.
 W ustawie z dnia 28 lipca 1990 r. o działalności ubezpieczeniowej (Dz. U. z 1996 r. Nr 11, poz. 62,
z 1997 r. Nr 43, poz. 272, Nr 88, poz. 554, Nr 107, poz. 685, Nr 121, poz. 769 i 770 i Nr 139, poz.
934, z 1998 r. Nr 155, poz. 1015, z 1999 r. Nr 49, poz. 483, Nr 101, poz. 1178 i Nr 110, poz. 1255, z
2000 r. Nr 43, poz. 483, Nr 48, poz. 552, Nr 70, poz. 819, Nr 114, poz. 1193 i Nr 116, poz. 1216, z
2001 r. Nr 37, poz. 424, Nr 88, poz. 961, Nr 100, poz. 1084 i Nr 110, poz. 1189, z 2002 r. Nr 25,
poz. 253, Nr 41, poz. 365 i Nr 153, poz. 1271 oraz z 2003 r. Nr 50, poz. 424) wprowadza się
następujące zmiany: (zmiany pominięte).
Art. 527.
 W ustawie z dnia 29 września 1994 r. o rachunkowości (Dz. U. z 2002 r. Nr 76, poz. 694)
wprowadza się następujące zmiany: (zmiany pominięte).
Art. 528.
 W ustawie z dnia 14 grudnia 1994 r. o Bankowym Funduszu Gwarancyjnym (Dz. U. z 2000 r. Nr 9,
poz. 131, Nr 86, poz. 958, Nr 119, poz. 1252 i Nr 122, poz. 1316 oraz z 2001 r. Nr 154, poz. 1802)
wprowadza się następujące zmiany: (zmiany pominięte).
Art. 529.
 W ustawie z dnia 30 sierpnia 1996 r. o komercjalizacji i prywatyzacji (Dz. U. z 2002 r. Nr 171, poz.
1397 i Nr 240, poz. 2055) w art. 35 po ust. 3 dodaje się ust. 4 w brzmieniu: (zmiany pominięte).
Art. 530.
 W ustawie z dnia 20 sierpnia 1997 r. o Krajowym Rejestrze Sądowym (Dz. U. z 2001 r. Nr 17, poz.
209 i Nr 110, poz. 1189, z 2002 r. Nr 1, poz. 2 i Nr 113, poz. 984 oraz z 2003 r. Nr 49, poz. 408)
wprowadza się następujące zmiany: (zmiany pominięte).
Art. 531. 
 W ustawie z dnia 29 sierpnia 1997 r. - Prawo bankowe (Dz. U. z 2002 r. Nr 72, poz. 665, Nr 126,
poz. 1070, Nr 141, poz. 1178, Nr 144, poz. 1208, Nr 153, poz. 1271, Nr 169, poz. 1385 i 1387 i Nr
241, poz. 2074 oraz z 2003 r. Nr 50, poz. 424) wprowadza się następujące zmiany: (zmiany
pominięte).
Art. 532.
 W ustawie z dnia 29 sierpnia 1997 r. o listach zastawnych i bankach hipotecznych (Dz. U. Nr 140,
poz. 940, z 1998 r. Nr 107, poz. 669, z 2000 r. Nr 6, poz. 70 i Nr 60, poz. 702, z 2001 r. Nr 15, poz.
148 i Nr 39, poz. 459 oraz z 2002 r. Nr 126, poz. 1070 i Nr 153, poz. 1271) uchyla się art. 35.
Art. 533.
 W ustawie z dnia 3 marca 2000 r. o wynagradzaniu osób kierujących niektórymi podmiotami
prawnymi (Dz. U. Nr 26, poz. 306, z 2001 r. Nr 85, poz. 924 i Nr 154, poz. 1799, z 2002 r. Nr 113,
poz. 984 oraz z 2003 r. Nr 45, poz. 391) w art. 2 uchyla się pkt 6.
Art. 534.
 W ustawie z dnia 15 grudnia 2000 r. o ochronie konkurencji i konsumentów (Dz. U. Nr 122, poz.
1319, z 2001 r. Nr 110, poz. 1189 i Nr 154, poz. 1800 oraz z 2002 r. Nr 129, poz. 1102 i Nr 166, poz.
1360) w art. 13 w pkt 5 skreśla się wyrazy "albo układowego".
Art. 535.
 W ustawie z dnia 24 sierpnia 2001 r. o ostateczności rozrachunku w systemach płatności i
systemach rozrachunku papierów wartościowych oraz zasadach nadzoru nad tymi systemami (Dz. U.
Nr 123, poz. 1351) wprowadza się następujące zmiany: (zmiany pominięte).
Dział II
Przepisy przejściowe
Art. 536. [Stosowanie przepisów dotychczasowych, gdy upadłość ogłoszono przed dniem
wejścia w życie ustawy]
 W sprawach, w których ogłoszono upadłość przed dniem wejścia w życie ustawy, stosuje się
przepisy dotychczasowe.
Art. 537. [Stosowanie przepisów nowych, gdy do dnia wejścia w życie ustawy nie rozpoznano
wniosku o ogłoszenie upadłości]
 W sprawach, w których przed dniem wejścia w życie ustawy wpłynął wniosek o ogłoszenie
upadłości, lecz jeszcze nie wydano postanowienia o ogłoszeniu upadłości, postępowanie w
przedmiocie ogłoszenia upadłości prowadzi się według przepisów ustawy.
Art. 538. [Stosowanie przepisów nowych]
1. Jeżeli podanie o otwarcie postępowania układowego złożone zostało przed dniem wejścia w życie
ustawy, lecz jeszcze nie orzeczono o otwarciu postępowania układowego, postępowanie prowadzi się
według przepisów ustawy. Sąd może zobowiązać dłużnika do złożenia wniosku o ogłoszenie
upadłości z możliwością zawarcia układu zgodnie z przepisami ustawy.
2. W sprawach, w których postanowienie o otwarciu układu zostało wydane przed dniem wejścia w
życie ustawy, stosuje się przepisy rozporządzenia Prezydenta Rzeczypospolitej z dnia 24
października 1934 r. - Prawo o postępowaniu układowym (Dz. U. poz. 836, z późn. zm.), z
wyjątkiem art. 31 § 5 zdanie drugie.
Art. 539. [Stosowanie dotychczasowych przepisów ustawy o Krajowym Rejestrze Sądowym]
 W sprawach, o których mowa w art. 536 i 538 ust. 2, wpisu do Krajowego Rejestru Sądowego
dokonuje się według przepisów dotychczasowych.
Art. 540. [Stosowanie przepisów dotychczasowych do postępowań wszczętych w sprawie
pozbawienia prawa prowadzenia działalności gospodarczej oraz pełnienia funkcji członków
organów spółek kapitałowych i spółdzielni]
 Do postępowań wszczętych przed dniem wejścia w życie ustawy, na podstawie art. 172
rozporządzenia, o którym mowa w art. 545 pkt 1, stosuje się przepisy dotychczasowe.
Art. 541.
1. Do czasu wydania ustawy, o której mowa w art. 157 ust. 3, od syndyka, nadzorcy sądowego albo
zarządcy i ich zastępców nie wymaga się licencji, o której mowa w art. 157 ust. 1.
2. W zakresie kwalifikacji wymaganych od syndyka zachowuje moc rozporządzenie Ministra
Sprawiedliwości wydane na podstawie art. 14 § 4 rozporządzenia Prezydenta Rzeczypospolitej
wymienionego w art. 545 pkt 1.
Art. 542.
 Dotychczasowe przepisy wykonawcze wydane na podstawie art. 38 ust. 7 ustawy nowelizowanej w
art. 528 zachowują moc do czasu wydania nowych przepisów wykonawczych.
Art. 543. [Definicja postępowania upadłościowego]
 Ilekroć w przepisach odrębnych jest mowa o "postępowaniu upadłościowym", rozumie się przez to
postępowanie upadłościowe obejmujące likwidację majątku upadłego.
Art. 544. [Definicja postępowania układowego]
 Ilekroć w przepisach odrębnych jest mowa o "postępowaniu układowym", rozumie się przez to
także postępowanie upadłościowe z możliwością zawarcia układu.
Dział III
Przepisy końcowe
Art. 545. [Utrata mocy obowiązującej przepisów]
 Tracą moc:
1) rozporządzenie Prezydenta Rzeczypospolitej z dnia 24 października 1934 r. - Prawo
upadłościowe (Dz. U. z 1991 r. poz. 512, z późn. zm.);
2) rozporządzenie Prezydenta Rzeczypospolitej z dnia 24 października 1934 r. - Przepisy
wprowadzające prawo upadłościowe (Dz. U. poz. 835 oraz z 1946 r. poz. 197, 321 i 329);
3) rozporządzenie Prezydenta Rzeczypospolitej z dnia 24 października 1934 r. - Prawo o
postępowaniu układowym (Dz. U. poz. 836, z późn. zm.).
Art. 546. [Wejście w życie ustawy]
 Ustawa wchodzi w życie z dniem 1 października 2003 r., z tym że:
1) w przypadku przedsiębiorców, którzy złożyli wnioski, o których mowa w art. 12 ust. 1 ustawy
z dnia 30 października 2002 r. o pomocy publicznej dla przedsiębiorców o szczególnym
znaczeniu dla rynku pracy (Dz. U. poz. 1800, z późn. zm.), oraz dłużników odpowiadających
solidarnie wraz z przedsiębiorcami, będących stroną postępowania restrukturyzacyjnego
prowadzonego na podstawie tej ustawy, przepisy niniejszej ustawy o postępowaniu naprawczym
wchodzą w życie po upływie 14 dni od dnia ogłoszenia , z tym że postępowanie naprawcze nie
obejmuje zobowiązań cywilnoprawnych i publicznoprawnych objętych postępowaniem toczącym
się na podstawie przepisów o pomocy publicznej dla przedsiębiorców o szczególnym znaczeniu
dla rynku pracy, jeżeli przedsiębiorca jest stroną takiego postępowania w chwili ogłoszenia
oświadczenia o wszczęciu postępowania naprawczego w Monitorze Sądowym i Gospodarczym;
2) przepisy art. 451, art. 454-470, art. 481 i art. 482 stosuje się z dniem przystąpienia
Rzeczypospolitej Polskiej do Unii Europejskiej.