# Część 1/11
## Art. 1 - Art. 4

---

Zakres: Art. 1 - Art. 4
Liczba artykułów: 387
Liczba wierszy: 1198

---

Art. 1. [Zakres regulacji, rodzaje spółek]

§ 1. Ustawa reguluje tworzenie, organizację, funkcjonowanie, rozwiązywanie, łączenie, podział i
przekształcanie spółek handlowych.

§ 2. Spółkami handlowymi są: spółka jawna, spółka partnerska, spółka komandytowa, spółka
komandytowo-akcyjna, spółka z ograniczoną odpowiedzialnością, prosta spółka akcyjna i spółka
akcyjna.

Art. 2. [Odpowiednie stosowanie przepisów kodeksu cywilnego]
W sprawach określonych w art. 1 § 1 nieuregulowanych w ustawie stosuje się przepisy Kodeksu
cywilnego. Jeżeli wymaga tego właściwość (natura) stosunku prawnego spółki handlowej, przepisy
Kodeksu cywilnego stosuje się odpowiednio.


Art. 3. [Definicja spółki handlowej]
Przez umowę spółki handlowej wspólnicy albo akcjonariusze zobowiązują się dążyć do osiągnięcia
wspólnego celu przez wniesienie wkładów oraz, jeżeli umowa albo statut spółki tak stanowi, przez
współdziałanie w inny określony sposób.

Art. 4. [Słowniczek]

§ 1. Użyte w ustawie określenia oznaczają:
1) spółka osobowa - spółkę jawną, spółkę partnerską, spółkę komandytową i spółkę
komandytowo-akcyjną;
2) spółka kapitałowa - spółkę z ograniczoną odpowiedzialnością, prostą spółkę akcyjną i spółkę
akcyjną;
3) spółka jednoosobowa - spółkę kapitałową, której wszystkie udziały albo akcje należą do
jednego wspólnika albo akcjonariusza;
4) spółka dominująca - spółkę handlową w przypadku, gdy:
a) dysponuje bezpośrednio lub pośrednio większością głosów na zgromadzeniu wspólników
albo na walnym zgromadzeniu, także jako zastawnik albo użytkownik, bądź w zarządzie innej
spółki kapitałowej (spółki zależnej), także na podstawie porozumień z innymi osobami, lub
b) jest uprawniona do powoływania lub odwoływania większości członków zarządu innej
spółki kapitałowej (spółki zależnej) albo spółdzielni (spółdzielni zależnej), także na podstawie
porozumień z innymi osobami, lub
c) jest uprawniona do powoływania lub odwoływania większości członków rady nadzorczej
innej spółki kapitałowej (spółki zależnej) albo spółdzielni (spółdzielni zależnej), także na
podstawie porozumień z innymi osobami, lub
d) członkowie jej zarządu stanowią więcej niż połowę członków zarządu innej spółki
kapitałowej (spółki zależnej) albo spółdzielni (spółdzielni zależnej), lub
e) dysponuje bezpośrednio lub pośrednio większością głosów w spółce osobowej zależnej albo
na walnym zgromadzeniu spółdzielni zależnej, także na podstawie porozumień z innymi
osobami, lub
f) wywiera decydujący wpływ na działalność spółki kapitałowej zależnej albo spółdzielni
zależnej, w szczególności przez zawarcie między spółką dominującą a spółką zależną umowy
przewidującej zarządzanie spółką zależną lub przekazywanie zysku przez taką spółkę;
5) spółka powiązana - spółkę kapitałową, w której inna spółka handlowa albo spółdzielnia
dysponuje bezpośrednio lub pośrednio co najmniej 20% głosów na zgromadzeniu wspólników
albo na walnym zgromadzeniu, także jako zastawnik lub użytkownik, albo na podstawie
porozumień z innymi osobami lub która posiada bezpośrednio co najmniej 20% udziałów albo

akcji w innej spółce kapitałowej;
5
1
) grupa spółek - spółkę dominującą i spółkę albo spółki zależne, będące spółkami
kapitałowymi, kierujące się zgodnie z uchwałą o uczestnictwie w grupie spółek wspólną strategią
w celu realizacji wspólnego interesu (interes grupy spółek), uzasadniającą sprawowanie przez
spółkę dominującą jednolitego kierownictwa nad spółką zależną albo spółkami zależnymi;
6) spółka publiczna - spółkę publiczną w rozumieniu przepisów o ofercie publicznej i warunkach
wprowadzania instrumentów finansowych do zorganizowanego systemu obrotu oraz o spółkach
publicznych;
7) instytucja finansowa - bank, fundusz inwestycyjny, towarzystwo funduszy inwestycyjnych,
alternatywną spółkę inwestycyjną zarządzaną przez zarządzającego ASI w rozumieniu przepisów
o funduszach inwestycyjnych i zarządzaniu alternatywnymi funduszami inwestycyjnymi,
prowadzącego działalność na podstawie zezwolenia oraz takiego zarządzającego, zakład
ubezpieczeń, zakład reasekuracji, towarzystwo emerytalne, fundusz emerytalny lub dom
maklerski, mające siedzibę w Rzeczypospolitej Polskiej albo w państwie należącym do
Organizacji Współpracy Gospodarczej i Rozwoju (OECD);
8) rejestr - rejestr przedsiębiorców;
9) głosy - głosy "za", "przeciw" lub "wstrzymujące się" oddane podczas głosowania w sposób
zgodny z ustawą, umową albo statutem spółki;
10) bezwzględna większość głosów - więcej niż połowę głosów oddanych;
11) sprawozdanie finansowe - sprawozdania finansowe w rozumieniu przepisów o
rachunkowości;
12) wzorzec umowy - wzorzec umowy spółki udostępniony w systemie teleinformatycznym;
13) (uchylony);
14) postanowienia zmienne umowy - postanowienia umowy spółki zawartej przy wykorzystaniu
wzorca umowy, które zgodnie z wzorcem mogą być modyfikowane przez wybór odpowiednich
wariantów poszczególnych postanowień albo przez wprowadzenie odpowiednich danych w
określone pola wzorca, umożliwiające ich wprowadzenie;
15) spółka, której umowa została zawarta przy wykorzystaniu wzorca umowy - spółkę, której
umowa została zawarta przy wykorzystaniu wzorca umowy, z wyłączeniem spółki utworzonej
przy wykorzystaniu wzorca, której umowa została zmieniona w inny sposób niż przy
wykorzystaniu wzorca;
16) doradca akcjonariusza do spraw głosowania - osobę prawną, która zawodowo i na zasadach
komercyjnych zajmuje się analizowaniem informacji ujawnianych przez spółki publiczne lub
pochodzących od spółek publicznych w celu ułatwienia akcjonariuszom tych spółek

podejmowania decyzji dotyczących głosowania, przez przedstawianie badań, porad lub
rekomendacji dotyczących głosowania związanych z wykonywaniem prawa głosu.

§ 2. Ilekroć w ustawie mowa jest o "umowie spółki", należy przez to rozumieć także akt
założycielski sporządzony przez jedynego wspólnika albo akcjonariusza spółki kapitałowej.

§ 2
1
. Ilekroć w niniejszej ustawie, z wyłączeniem art. 300 
52
-300
67
. albo odrębnej ustawie mowa
jest o zarządzie lub członku zarządu spółki, w przypadku prostej spółki akcyjnej, w której powołano
radę dyrektorów, należy przez to rozumieć, odpowiednio, radę dyrektorów lub dyrektora.

§ 2
2
. Ilekroć w niniejszej ustawie mowa jest o:
1) udziale akcjonariusza w kapitale zakładowym spółki - w przypadku prostej spółki akcyjnej
należy przez to rozumieć stosunek liczby akcji przysługujących temu akcjonariuszowi do liczby
wszystkich akcji wyemitowanych w tej spółce;
2) wpisie zmiany wysokości kapitału zakładowego do rejestru - w przypadku prostej spółki
akcyjnej należy przez to rozumieć wpis zmiany liczby akcji do rejestru.

§ 3. W przypadku gdy dwie spółki handlowe dysponują wzajemnie większością głosów obliczoną
zgodnie z § 1 pkt 4 lit. a, za spółkę dominującą uważa się spółkę handlową, która posiada większy
procent głosów na zgromadzeniu wspólników albo walnym zgromadzeniu drugiej spółki (spółki
zależnej). W przypadku gdy każda ze spółek handlowych posiada równy procent głosów na
zgromadzeniu wspólników albo walnym zgromadzeniu drugiej spółki, za spółkę dominującą uważa
się tę spółkę, która wywiera wpływ na spółkę zależną także na podstawie powiązania
przewidzianego w § 1 pkt 4 lit. b-f.

§ 4. W przypadku gdy stosując kryteria przewidziane w § 3, nie można ustalić stosunku dominacji i
zależności między dwiema spółkami handlowymi, za spółkę dominującą uważa się tę spółkę
handlową, która może wywierać wpływ na inną spółkę na podstawie większej liczby powiązań, o
których mowa w § 1 pkt 4 lit. b-f.

§ 5. W przypadku niemożności ustalenia na podstawie § 3 i 4, która ze spółek jest spółką
dominującą, obie spółki są spółkami wzajemnie dominującymi i zależnymi.

Art. 5. [Ogłaszanie dokumentów, organ publikacyjny]

§ 1. Dokumenty i informacje o spółce kapitałowej oraz spółce komandytowo-akcyjnej wymagają
ogłoszenia lub złożenia dokumentu lub informacji do sądu rejestrowego, z uwzględnieniem
przepisów o Krajowym Rejestrze Sądowym.

§ 2. Ogłoszeniu podlegają również informacje o osiągnięciu lub utracie przez spółkę handlową
pozycji dominującej w spółce akcyjnej. Statut może przewidywać, że zamiast ogłoszenia wystarczy
zawiadomić wszystkich akcjonariuszy listami poleconymi albo na adresy do doręczeń
elektronicznych, o których mowa w art. 2 pkt 1 ustawy z dnia 18 listopada 2020 r. o doręczeniach

elektronicznych (Dz. U. z 2023 r. poz. 285 i 1860), zwane dalej "adresami do doręczeń
elektronicznych".

§ 3. Wymagane przez prawo ogłoszenia pochodzące od spółki są publikowane w Monitorze
Sądowym i Gospodarczym, chyba że ustawa stanowi inaczej. Umowa spółki albo statut może
nałożyć obowiązek ogłoszenia również w inny sposób.

§ 4. Złożenie przez spółkę wniosku o ogłoszenie w Monitorze Sądowym i Gospodarczym o
zdarzeniu podlegającym obowiązkowi publikacji zgodnie z § 2 powinno być dokonane w terminie
dwóch tygodni od zajścia zdarzenia, chyba że ustawa stanowi inaczej.

§ 5. Spółka akcyjna i spółka komandytowo-akcyjna prowadzą własne strony internetowe i
zamieszczają także na tych stronach, w miejscach wydzielonych na komunikację z akcjonariuszami,
wymagane przez prawo lub ich statuty ogłoszenia pochodzące od spółek.

Art. 6. [Obowiązki spółki dominującej w kwestii zawiadomienia o powstaniu stosunku
dominacji]

§ 1. Spółka dominująca ma obowiązek zawiadomić spółkę kapitałową zależną o powstaniu
stosunku dominacji w terminie dwóch tygodni od dnia powstania tego stosunku, pod rygorem
zawieszenia wykonywania prawa głosu z akcji albo udziałów spółki dominującej reprezentujących
więcej niż 33% kapitału zakładowego spółki zależnej.

§ 2. Nabycie lub wykonywanie praw z akcji albo udziałów przez spółkę albo spółdzielnię zależną
uważa się za nabycie albo wykonywanie praw przez spółkę dominującą.

§ 3. Uchwała zgromadzenia wspólników albo walnego zgromadzenia, powzięta z naruszeniem § 1,
jest nieważna, chyba że spełnia wymogi kworum oraz większości głosów bez uwzględnienia głosów
nieważnych.

§ 4. Akcjonariusz, wspólnik, członek zarządu albo rady nadzorczej spółki kapitałowej może żądać,
aby spółka handlowa, która jest wspólnikiem albo akcjonariuszem w tej spółce, udzieliła informacji,
czy pozostaje ona w stosunku dominacji lub zależności wobec określonej spółki handlowej albo
spółdzielni będącej wspólnikiem albo akcjonariuszem w tej samej spółce kapitałowej. Uprawniony
może żądać również ujawnienia liczby akcji lub głosów albo liczby udziałów lub głosów, jakie
spółka handlowa posiada w spółce kapitałowej, o której mowa w zdaniu pierwszym, w tym także
jako zastawnik, użytkownik lub na podstawie porozumień z innymi osobami. Żądanie udzielenia
informacji oraz odpowiedzi powinny być złożone na piśmie.

§ 5. Odpowiedzi na pytania określone w § 4 należy udzielić uprawnionemu oraz właściwej spółce
kapitałowej w terminie dziesięciu dni od dnia otrzymania żądania. Jeżeli żądanie udzielenia
odpowiedzi doszło do adresata później niż na dwa tygodnie przed dniem, na który zwołano
zgromadzenie wspólników albo walne zgromadzenie, bieg terminu do jej udzielenia rozpoczyna się

w dniu następującym po dniu, w którym zakończyło się zgromadzenie wspólników albo walne
zgromadzenie. Od dnia rozpoczęcia biegu terminu udzielenia odpowiedzi do dnia jej udzielenia
zobowiązana spółka handlowa nie może wykonywać praw z akcji albo udziałów w spółce
kapitałowej, o której mowa w § 4 zdanie pierwsze.

§ 6. Przepisy § 1, 2, 4 i 5 stosuje się odpowiednio w razie ustania stosunku zależności. Obowiązki
określone w tych przepisach spoczywają na spółce, która przestała być spółką dominującą.

§ 7. Przepisy § 1-6 nie naruszają przepisów odrębnych ustaw dotyczących obowiązku
zawiadomienia o nabyciu akcji, udziałów lub o uzyskaniu pozycji dominującej w spółce handlowej
albo spółdzielni. W razie zbiegu przepisów, które nie mogą być stosowane łącznie, stosuje się
przepisy tej ustawy, która przewiduje surowsze obowiązki lub sankcje.

Art. 7.
(uchylony).

Art. 7
1
. [Zawarcie umowy spółki lub dokonanie innych czynności z wykorzystaniem wzorca
udostępnionego w systemie teleinformatycznym]

§ 1. Jeżeli przepis ustawy tak stanowi, zawarcie umowy spółki lub wykonanie innej czynności
dotyczącej spółki może nastąpić także przy wykorzystaniu wzorca umowy lub innych wzorców
udostępnionych w systemie teleinformatycznym.

§ 2. Czynności, o których mowa w § 1, są wykonywane w systemie teleinformatycznym za
pośrednictwem konta, o którym mowa w art. 53d ustawy z dnia 27 lipca 2001 r. - Prawo o ustroju
sądów powszechnych (Dz. U. z 2023 r. poz. 217, z późn. zm.).
Dział II
Spółki osobowe

Art. 8. [Zdolność prawna spółki osobowej]

§ 1. Spółka osobowa może we własnym imieniu nabywać prawa, w tym własność nieruchomości i
inne prawa rzeczowe, zaciągać zobowiązania, pozywać i być pozywana.

§ 2. Spółka osobowa prowadzi przedsiębiorstwo pod własną firmą.

Art. 9. [Zgoda wspólników na zmianę umowy]
Zmiana postanowień umowy spółki wymaga zgody wszystkich wspólników, chyba że umowa
stanowi inaczej.

Art. 10. [Przejście ogółu praw i obowiązków]


§ 1. Ogół praw i obowiązków wspólnika spółki osobowej może być przeniesiony na inną osobę
tylko wówczas, gdy umowa spółki tak stanowi.

§ 2. Ogół praw i obowiązków wspólnika spółki osobowej może być przeniesiony na inną osobę
tylko po uzyskaniu pisemnej zgody wszystkich pozostałych wspólników, chyba że umowa spółki
stanowi inaczej.

§ 3. W przypadku przeniesienia ogółu praw i obowiązków wspólnika na inną osobę, za
zobowiązania występującego wspólnika związane z uczestnictwem w spółce osobowej i
zobowiązania tej spółki osobowej odpowiadają solidarnie występujący wspólnik oraz wspólnik
przystępujący do spółki.

§ 4. Przeniesienie ogółu praw i obowiązków wspólnika spółki, której umowa została zawarta przy
wykorzystaniu wzorca umowy, może nastąpić przy wykorzystaniu wzorca udostępnionego w
systemie teleinformatycznym. Oświadczenia zbywcy i nabywcy wymagają w takiej sytuacji
opatrzenia kwalifikowanym podpisem elektronicznym, podpisem zaufanym albo podpisem
osobistym.

§ 5. Oświadczenia woli złożone w sposób, o którym mowa w § 4, są równoważne z
oświadczeniami woli złożonymi w formie pisemnej.

Art. 10
1
. [Uproszczona rachunkowość spółki osobowej]
Jeżeli spółka osobowa nie jest obowiązana do prowadzenia ksiąg rachunkowych na podstawie
ustawy z dnia 29 września 1994 r. o rachunkowości (Dz. U. z 2023 r. poz. 120, 295 i 1598) przepisy
kodeksu, które przewidują konieczność sporządzania sprawozdania finansowego, wykonuje się w
oparciu o podsumowanie zapisów w podatkowej księdze przychodów i rozchodów oraz innych
ewidencji prowadzonych przez spółkę dla celów podatkowych, spis z natury, a także inne dokumenty
pozwalające na sporządzanie tego sprawozdania.
Dział III
Spółki kapitałowe

Art. 11. [Spółki kapitałowe w organizacji]

§ 1. Spółki kapitałowe w organizacji, o których mowa w art. 161, art. 300
11 
i art. 323, mogą we
własnym imieniu nabywać prawa, w tym własność nieruchomości i inne prawa rzeczowe, zaciągać
zobowiązania, pozywać i być pozywane.

§ 2. Do spółki kapitałowej w organizacji w sprawach nieuregulowanych w ustawie stosuje się
odpowiednio przepisy dotyczące danej formy prawnej spółki po jej wpisie do rejestru.

§ 3. Firma spółki kapitałowej w organizacji powinna zawierać dodatkowe oznaczenie "w

organizacji".

Art. 12. [Osobowość prawna spółki kapitałowej]
Spółka z ograniczoną odpowiedzialnością w organizacji, prosta spółka akcyjna w organizacji albo
spółka akcyjna w organizacji z chwilą wpisu do rejestru staje się spółką z ograniczoną
odpowiedzialnością, prostą spółką akcyjną albo spółką akcyjną i uzyskuje osobowość prawną. Z tą
chwilą staje się ona podmiotem praw i obowiązków spółki w organizacji.

Art. 13. [Odpowiedzialność za zobowiązania spółki w organizacji]

§ 1. Za zobowiązania spółki kapitałowej w organizacji odpowiadają solidarnie spółka i osoby, które
działały w jej imieniu.

§ 2. Wspólnik albo akcjonariusz spółki kapitałowej w organizacji odpowiada solidarnie z
podmiotami, o których mowa w § 1, za jej zobowiązania do wartości niewniesionego wkładu na
pokrycie objętych udziałów lub akcji.

Art. 14. [Przedmiot wkładu i jego wady]

§ 1. Przedmiotem wkładu niepieniężnego do spółki z ograniczoną odpowiedzialnością, spółki
akcyjnej albo przeznaczonego na kapitał akcyjny prostej spółki akcyjnej nie może być prawo
niezbywalne lub świadczenie pracy bądź usług.

§ 2. W przypadku gdy wspólnik albo akcjonariusz wniósł wkład niepieniężny mający wady, jest on
zobowiązany do wyrównania spółce kapitałowej różnicy między wartością przyjętą w umowie albo
statucie spółki a zbywczą wartością wkładu. Umowa albo statut spółki może przewidywać, że spółce
przysługują wówczas także inne uprawnienia.

§ 3. (uchylony).

§ 4. Wspólnik i akcjonariusz nie może potrącać swoich wierzytelności wobec spółki kapitałowej z
wierzytelnością spółki względem wspólnika z tytułu należnej wpłaty na poczet udziałów albo akcji.
Nie wyłącza to potrącenia umownego.

Art. 15. [Zgoda na zawarcie umowy z członkiem organu spółki]

§ 1. Zawarcie przez spółkę kapitałową umowy kredytu, pożyczki, poręczenia lub innej podobnej
umowy z członkiem zarządu, rady nadzorczej, komisji rewizyjnej, prokurentem, likwidatorem albo
na rzecz którejkolwiek z tych osób, wymaga zgody zgromadzenia wspólników albo walnego
zgromadzenia, chyba że ustawa stanowi inaczej.

§ 2. Zawarcie przez spółkę zależną umowy wymienionej w § 1 z członkiem zarządu, prokurentem
lub likwidatorem spółki dominującej wymaga zgody zgromadzenia wspólników albo walnego
zgromadzenia spółki dominującej. Do wyrażenia zgody i skutków braku zgody stosuje się przepisy


art. 17 § 1 i 2.

Art. 16. [Zakaz rozporządzania udziałem albo akcją przed wpisem do rejestru]
Rozporządzenie udziałem albo akcją dokonane przed wpisem spółki kapitałowej do rejestru albo
przed zarejestrowaniem podwyższenia kapitału zakładowego albo emisji nowych akcji bez wartości
nominalnej jest nieważne.

Art. 17. [Czynność spółki bez wymaganej uchwały]

§ 1. Jeżeli do dokonania czynności prawnej przez spółkę ustawa wymaga uchwały wspólników albo
walnego zgromadzenia bądź rady nadzorczej, czynność prawna dokonana bez wymaganej uchwały
jest nieważna.

§ 2. Zgoda może być wyrażona przed złożeniem oświadczenia przez spółkę albo po jego złożeniu,
nie później jednak niż w terminie dwóch miesięcy od dnia złożenia oświadczenia przez spółkę.
Potwierdzenie wyrażone po złożeniu oświadczenia ma moc wsteczną od chwili dokonania czynności
prawnej.

§ 3. Czynność prawna dokonana bez zgody właściwego organu spółki, wymaganej wyłącznie przez
umowę spółki albo statut, jest ważna, jednakże nie wyklucza to odpowiedzialności członków zarządu
wobec spółki z tytułu naruszenia umowy spółki albo statutu.

Art. 18. [Wymogi ogólne co do członków organów i likwidatorów spółki]

§ 1. Członkiem zarządu, rady nadzorczej, komisji rewizyjnej albo likwidatorem może być tylko
osoba fizyczna mająca pełną zdolność do czynności prawnych.

§ 2. Nie może być członkiem zarządu, rady nadzorczej, komisji rewizyjnej, likwidatorem albo
prokurentem osoba, która została skazana prawomocnym wyrokiem za przestępstwo określone w art.
587-587
2
, art. 590 i art. 591 ustawy oraz art. 228-231 i rozdziałach XXXIII-XXXVII ustawy z dnia
6 czerwca 1997 r. - Kodeks karny (Dz. U. z 2022 r. poz. 1138, z późn. zm.).

§ 3. Zakaz, o którym mowa w § 2, ustaje z upływem piątego roku od dnia uprawomocnienia się
wyroku skazującego, chyba że wcześniej nastąpiło zatarcie skazania.

§ 4. W terminie trzech miesięcy od dnia uprawomocnienia się wyroku, o którym mowa w § 2,
skazany może złożyć wniosek do sądu, który wydał wyrok, o zwolnienie go z zakazu pełnienia
funkcji w spółce handlowej lub o skrócenie czasu obowiązywania zakazu. Nie dotyczy to
przestępstw popełnionych umyślnie. Sąd rozstrzyga o wniosku, wydając postanowienie.

§ 5. Przepisy § 1-4 stosuje się do członka zarządu spółki partnerskiej oraz członka rady nadzorczej
spółki komandytowo-akcyjnej.

Art. 19. [Wyjątkowość podpisu całego składu zarządu]

Złożenie podpisów przez wszystkich członków zarządu pod dokumentem wystawionym przez spółkę
jest wymagane tylko w przypadku, gdy ustawa tak stanowi.

Art. 20. [Zasada równouprawnienia wspólników i akcjonariuszy]
Wspólnicy albo akcjonariusze spółki kapitałowej powinni być traktowani jednakowo w takich
samych okolicznościach.

Art. 21. [Rozwiązanie spółki kapitałowej przez sąd rejestrowy]

§ 1. Sąd rejestrowy może orzec o rozwiązaniu wpisanej do rejestru spółki kapitałowej w przypadku,
gdy:
1) nie zawarto umowy spółki;
2) określony w umowie albo statucie przedmiot działalności spółki jest sprzeczny z prawem;
3) umowa albo statut spółki nie zawiera postanowień dotyczących firmy, przedmiotu działalności
spółki, wkładów lub - z wyłączeniem prostej spółki akcyjnej - kapitału zakładowego;
4) wszystkie osoby zawierające umowę spółki albo podpisujące statut nie miały zdolności do
czynności prawnych w chwili ich dokonywania.

§ 2. W przypadkach określonych w § 1, jeżeli braki nie zostaną usunięte w terminie wyznaczonym
przez sąd rejestrowy, sąd ten może, po wezwaniu zarządu spółki do złożenia oświadczenia, wydać
postanowienie o rozwiązaniu spółki.

§ 3. Jeżeli braki, o których mowa w § 1, nie mogą być usunięte, sąd rejestrowy orzeka o
rozwiązaniu spółki.

§ 4. Z powodu braków, o których mowa w § 1, spółka nie może być rozwiązana, jeżeli od jej wpisu
do rejestru upłynęło pięć lat.

§ 5. O rozwiązaniu spółki sąd rejestrowy orzeka na wniosek osoby mającej interes prawny albo z
urzędu, po przeprowadzeniu rozprawy.

§ 6. Orzeczenie o rozwiązaniu spółki nie wpływa na ważność czynności prawnych zarejestrowanej
spółki.
Dział IV
Grupa spółek

Art. 21
1
. [Uchwała o uczestnictwie w grupie spółek; ujawnienie w KRS uczestnictwa w grupie
spółek]

§ 1. Spółka dominująca oraz spółka zależna, które uczestniczą w grupie spółek, kierują się obok
interesu spółki interesem grupy spółek, o ile nie zmierza to do pokrzywdzenia wierzycieli lub

wspólników mniejszościowych albo akcjonariuszy mniejszościowych spółki zależnej.

§ 2. Zgromadzenie wspólników albo walne zgromadzenie spółki zależnej podejmuje większością
trzech czwartych głosów uchwałę o uczestnictwie w grupie spółek ze wskazaniem spółki
dominującej.

§ 3. Spółka dominująca i spółka zależna ujawniają w rejestrze uczestnictwo w grupie spółek.
Ujawnienie uczestnictwa w grupie spółek następuje przez wpisanie wzmianki do rejestru. Przepisów

art. 21
2
-21
4
, art. 21
6
, art. 21
7
, art. 21
10
-21
14 
nie stosuje się przed ujawnieniem uczestnictwa w
grupie spółek. Jeżeli spółka dominująca posiada siedzibę za granicą, uczestnictwo w grupie spółek
wystarczy ujawnić w rejestrze spółki zależnej.

§ 4. Członek zarządu, rady nadzorczej, komisji rewizyjnej, prokurent oraz likwidator spółki
uczestniczącej w grupie spółek może powoływać się na działanie lub zaniechanie w określonym
interesie grupy spółek, jeżeli spółka ujawniła uczestnictwo w grupie spółek.

Art. 21
2
. [Wiążące polecenia spółki dominującej]

§ 1. Spółka dominująca może wydać spółce zależnej uczestniczącej w grupie spółek wiążące
polecenie dotyczące prowadzenia spraw spółki (wiążące polecenie), jeżeli jest to uzasadnione
interesem grupy spółek oraz przepisy szczególne nie stanowią inaczej.

§ 2. Spółka dominująca wydaje wiążące polecenie w formie pisemnej lub elektronicznej pod
rygorem nieważności.

§ 3. Wiążące polecenie wskazuje co najmniej:
1) oczekiwane przez spółkę dominującą zachowanie spółki zależnej w związku z wykonaniem
wiążącego polecenia;
2) interes grupy spółek, który uzasadnia wykonanie przez spółkę zależną wiążącego polecenia;
3) spodziewane korzyści lub szkody spółki zależnej, które będą następstwem wykonania
wiążącego polecenia, o ile występują;
4) przewidywany sposób i termin naprawienia spółce zależnej szkody poniesionej w wyniku
wykonania wiążącego polecenia.

Art. 21
3
. [Uchwała zarządu spółki zależnej o wykonaniu wiążącego polecenia]

§ 1. Wykonanie wiążącego polecenia przez spółkę zależną uczestniczącą w grupie spółek wymaga
uprzedniej uchwały zarządu spółki zależnej.

§ 2. Uchwała zawiera co najmniej elementy treści wiążącego polecenia, o których mowa w art. 21 
2

§ 3.

§ 3. Uchwała o wykonaniu wiążącego polecenia jest podejmowana, o ile nie wystąpiły przesłanki

określone w art. 21
4 

§ 1-3.

§ 4. Spółka zależna uczestnicząca w grupie spółek informuje spółkę dominującą o podjęciu
uchwały o wykonaniu wiążącego polecenia albo uchwały o odmowie wykonania wiążącego
polecenia.

Art. 21
4
. [Odmowa wykonania wiążącego polecenia]

§ 1. Spółka zależna uczestnicząca w grupie spółek podejmuje uchwałę o odmowie wykonania
wiążącego polecenia, jeżeli jego wykonanie doprowadziłoby do niewypłacalności albo zagrożenia
niewypłacalnością tej spółki.

§ 2. Spółka zależna uczestnicząca w grupie spółek niebędąca spółką jednoosobową podejmuje
uchwałę o odmowie wykonania wiążącego polecenia, jeżeli istnieje uzasadniona obawa, że jest ono
sprzeczne z interesem tej spółki i wyrządzi jej szkodę, która nie będzie naprawiona przez spółkę
dominującą lub inną spółkę zależną uczestniczącą w grupie spółek w okresie dwóch lat, licząc od
dnia, w którym nastąpi zdarzenie wyrządzające szkodę, chyba że umowa albo statut spółki stanowi
inaczej. W określeniu wysokości szkody spółka zależna uwzględnia korzyści uzyskane przez tę
spółkę w związku z uczestnictwem w grupie spółek w okresie ostatnich dwóch lat obrotowych.

§ 3. Umowa albo statut spółki zależnej uczestniczącej w grupie spółek może przewidywać
dodatkowe przesłanki odmowy wykonania wiążącego polecenia.

§ 4. Skuteczność uchwały o zmianie umowy albo statutu spółki zależnej wprowadzającej
przesłanki, o których mowa w § 3, zależy od odkupienia przez spółkę dominującą udziałów albo
akcji tych wspólników albo akcjonariuszy spółki zależnej, którzy nie zgadzają się na zmianę.
Wspólnicy albo akcjonariusze, obecni na zgromadzeniu wspólników albo walnym zgromadzeniu,
zgłaszają żądanie odkupienia ich udziałów albo akcji, w terminie dwóch dni od dnia zakończenia
zgromadzenia. Nieobecni wspólnicy zgłaszają żądanie odkupienia ich udziałów w terminie miesiąca
od dnia zakończenia zgromadzenia wspólników, na którym podjęto uchwałę o zmianie umowy, a
nieobecni akcjonariusze zgłaszają żądanie odkupienia ich akcji w terminie miesiąca od dnia
ogłoszenia uchwały o zmianie statutu spółki zależnej. Wspólników albo akcjonariuszy, którzy nie
zgłoszą żądania odkupienia ich udziałów albo akcji w terminie, uważa się za zgadzających się na
zmianę. Przepisy art. 417 § 1-3 stosuje się odpowiednio.

§ 5. Odmowa wykonania wiążącego polecenia, o której mowa w § 1 lub 2, wymaga uprzedniej
uchwały zarządu spółki zależnej uczestniczącej w grupie spółek. Uchwała zawiera uzasadnienie.

Art. 21
5
. [Wyłączenie odpowiedzialności członka organu lub likwidatora spółki zależnej za
szkodę wyrządzoną wykonaniem wiążącego polecenia]

§ 1. Członek zarządu, rady nadzorczej, komisji rewizyjnej oraz likwidator spółki zależnej nie
ponosi odpowiedzialności za szkodę wyrządzoną wykonaniem wiążącego polecenia, w tym na

podstawie art. 293, art. 300
125 
i art. 483.

§ 2. Przepis § 1 stosuje się odpowiednio do członka zarządu, rady nadzorczej, komisji rewizyjnej i
likwidatora spółki dominującej działających w interesie grupy spółek.

Art. 21
6
. [Dostęp spółki dominującej do ksiąg i dokumentów spółki zależnej]

§ 1. Spółka dominująca może w każdym czasie przeglądać księgi i dokumenty spółki zależnej
uczestniczącej w grupie spółek oraz żądać od niej udzielenia informacji, z uwzględnieniem
przepisów szczególnych.

§ 2. Przepisów art. 212, art. 300
97 
i art. 428 nie stosuje się.

§ 3. Spółka dominująca, której nie udostępniono ksiąg i dokumentów lub nie udzielono informacji,
może złożyć wniosek do sądu rejestrowego o zobowiązanie zarządu spółki zależnej uczestniczącej w
grupie spółek do udostępnienia ksiąg i dokumentów lub udzielenia informacji.

Art. 21
7
. [Kompetencje rady nadzorczej spółki dominującej wobec spółki zależnej]

§ 1. Rada nadzorcza spółki dominującej sprawuje stały nadzór nad realizacją interesu grupy spółek
przez spółkę zależną uczestniczącą w grupie spółek, chyba że umowa albo statut spółki dominującej
lub spółki zależnej przewiduje inaczej.

§ 2. Rada nadzorcza spółki dominującej może, z uwzględnieniem przepisów szczególnych, żądać
od zarządu spółki zależnej uczestniczącej w grupie spółek udostępnienia ksiąg i dokumentów oraz
udzielenia informacji w celu sprawowania nadzoru, o którym mowa w § 1.

§ 3. Członek rady nadzorczej spółki dominującej nie może ujawnić tajemnic spółki zależnej także
po wygaśnięciu mandatu.

§ 4. Jeżeli umowa spółki dominującej nie przewiduje ustanowienia rady nadzorczej, kompetencje
rady nadzorczej, o których mowa w § 1, wykonuje zarząd spółki dominującej.

Art. 21
8
. [Sprawozdanie o powiązaniach umownych spółki zależnej uczestniczącej w grupie
spółek ze spółką dominującą]

§ 1. Zarząd spółki zależnej uczestniczącej w grupie spółek sporządza sprawozdanie o powiązaniach
umownych tej spółki ze spółką dominującą za okres ostatniego roku obrotowego i przedstawia je
zgromadzeniu wspólników albo walnemu zgromadzeniu. Sprawozdanie to może stanowić część
sprawozdania, o którym mowa w art. 231 § 2 pkt 1, art. 300
82 

§ 2 pkt 1 albo art. 395 § 2 pkt 1.

§ 2. W sprawozdaniu o powiązaniach umownych spółki zależnej uczestniczącej w grupie spółek ze
spółką dominującą są wskazywane w szczególności wiążące polecenia wydane tej spółce zależnej.

Art. 21
9
. [Badanie rachunkowości oraz działalności grupy spółek na wniosek wspólników lub
akcjonariuszy mniejszościowych spółki zależnej]


§ 1. Wspólnik lub wspólnicy mniejszościowi albo akcjonariusz lub akcjonariusze mniejszościowi
spółki zależnej uczestniczącej w grupie spółek reprezentujący co najmniej 10% kapitału
zakładowego mogą zwrócić się do sądu rejestrowego z wnioskiem o wyznaczenie firmy audytorskiej
w celu zbadania rachunkowości oraz działalności grupy spółek. Przepisy art. 224-226 stosuje się
odpowiednio.

§ 2. Umowa albo statut spółki zależnej uczestniczącej w grupie spółek może przewidywać
ograniczenie zakresu badania tylko do tej spółki oraz jej stosunków z pozostałymi spółkami
uczestniczącymi w grupie spółek.

§ 3. Sąd rejestrowy wzywa spółkę, której wspólnicy albo akcjonariusze złożyli wniosek, o którym
mowa w § 1, oraz jej spółkę dominującą do zajęcia stanowiska w sprawie tego wniosku w terminie
siedmiu dni od dnia otrzymania wezwania. Sąd wyznacza firmę audytorską po otrzymaniu tych
stanowisk lub upływie terminu, o którym mowa w zdaniu pierwszym.

§ 4. Na wniosek spółki dominującej lub spółki zależnej uczestniczącej w grupie spółek sąd
rejestrowy może ograniczyć przedmiot badania lub określić sposób udostępnienia wyników badania,
uwzględniając uzasadnione interesy wnioskodawcy, o którym mowa w § 1, lub pozostałych spółek
uczestniczących w grupie spółek, w szczególności potrzebę zabezpieczenia tajemnic
przedsiębiorstwa lub innych prawnie chronionych informacji.

Art. 21
10
. [Przymusowy odkup przez spółkę dominującą udziałów lub akcji wspólników lub
akcjonariuszy mniejszościowych spółki zależnej]

§ 1. Wspólnik lub wspólnicy mniejszościowi albo akcjonariusz lub akcjonariusze mniejszościowi
reprezentujący nie więcej niż 10% kapitału zakładowego spółki zależnej uczestniczącej w grupie
spółek mogą żądać umieszczenia w porządku obrad najbliższego zgromadzenia wspólników albo
walnego zgromadzenia sprawy podjęcia uchwały o przymusowym odkupie ich udziałów albo akcji
przez spółkę dominującą, która reprezentuje bezpośrednio, pośrednio lub na podstawie porozumień z
innymi osobami co najmniej 90% kapitału zakładowego spółki zależnej uczestniczącej w grupie
spółek. Do dnia uiszczenia całej sumy odkupu wspólnik albo akcjonariusz mniejszościowy
zachowuje wszystkie uprawnienia z udziałów albo akcji. Przepisy art. 417 § 1-3 i art. 418
1 

§ 2-4 i 8
stosuje się odpowiednio.

§ 2. Żądanie, o którym mowa w § 1, może być złożone w każdym roku obrotowym tylko raz, nie
wcześniej niż po upływie trzech miesięcy od dnia ujawnienia w rejestrze uczestnictwa spółki
zależnej w grupie spółek.

Art. 21
11
. [Przymusowy wykup przez spółkę dominującą udziałów lub akcji wspólników lub
akcjonariuszy mniejszościowych spółki zależnej]

§ 1. Zgromadzenie wspólników albo walne zgromadzenie spółki zależnej uczestniczącej w grupie

spółek może podjąć uchwałę o przymusowym wykupie udziałów albo akcji wspólników albo
akcjonariuszy reprezentujących nie więcej niż 10% kapitału zakładowego przez spółkę dominującą,
która reprezentuje bezpośrednio co najmniej 90% kapitału zakładowego. Przepisy art. 417 § 1-3 i art.
418 § 2, 2b oraz § 3 zdanie drugie i trzecie stosuje się odpowiednio.

§ 2. Umowa albo statut spółki zależnej może przewidywać, że uprawnienie, o którym mowa w § 1,
przysługuje spółce dominującej, która bezpośrednio lub pośrednio reprezentuje w spółce zależnej
uczestniczącej w grupie spółek mniej niż 90% kapitału zakładowego takiej spółki, lecz nie mniej niż
75% tego kapitału. Przepis art. 21
4 

§ 4 stosuje się odpowiednio.

Art. 21
12
. [Odpowiedzialność spółki dominującej za szkodę wyrządzoną spółce zależnej]

§ 1. Spółka dominująca odpowiada wobec spółki zależnej uczestniczącej w grupie spółek za
szkodę, która została wyrządzona wykonaniem wiążącego polecenia i która nie została naprawiona w
terminie wskazanym w wiążącym poleceniu, chyba że nie ponosi winy.

§ 2. Za szkodę wyrządzoną jednoosobowej spółce zależnej spółka dominująca odpowiada, tylko
jeżeli wykonanie wiążącego polecenia doprowadziło do jej niewypłacalności.

§ 3. Odpowiedzialność spółki dominującej ustala się z uwzględnieniem obowiązku lojalności
wobec spółki zależnej podczas wydawania i wykonania wiążącego polecenia.

§ 4. Jeżeli spółka zależna nie wytoczy powództwa o naprawienie szkody wyrządzonej jej przez
spółkę dominującą w terminie roku od dnia upływu terminu wskazanego w wiążącym poleceniu,
każdy wspólnik albo akcjonariusz spółki zależnej może wytoczyć powództwo o naprawienie szkody
wyrządzonej tej spółce.

§ 5. Powództwo o naprawienie szkody, o której mowa w § 1, 2 i 4, wytacza się według miejsca
siedziby spółki zależnej.

§ 6. Przepisy art. 295 § 2-4, art. 296, art. 297, art. 300
127 

§ 2-4, art. 300
130
, art. 486 § 2-4, art. 487
i art. 488 stosuje się odpowiednio.

§ 7. Przepisy § 1-6 nie naruszają prawa spółki zależnej, jej wspólników albo akcjonariuszy oraz
osób trzecich do dochodzenia naprawienia szkody na zasadach ogólnych.

Art. 21
13
. [Odpowiedzialność spółki dominującej wobec wspólników lub akcjonariuszy spółki
zależnej będące następstwem wykonania wiążącego polecenia]

§ 1. Spółka dominująca, która na dzień wydania wiążącego polecenia spółce zależnej
uczestniczącej w grupie spółek dysponuje, bezpośrednio lub pośrednio, większością głosów
umożliwiającą podjęcie uchwały o uczestnictwie w grupie spółek oraz o zmianie umowy albo statutu
tej spółki zależnej, odpowiada wobec wspólnika albo akcjonariusza tej spółki za obniżenie wartości
przysługującego mu udziału albo akcji, jeżeli obniżenie było następstwem wykonania przez spółkę

zależną wiążącego polecenia.

§ 2. Domniemywa się, że spółka dominująca dysponuje większością głosów umożliwiającą
podjęcie uchwały o uczestnictwie w grupie spółek oraz o zmianie umowy albo statutu spółki
zależnej, jeżeli bezpośrednio lub pośrednio reprezentuje w spółce zależnej co najmniej 75% kapitału
zakładowego.

§ 3. Powództwo o naprawienie szkody, o której mowa w § 1, wytacza się według miejsca siedziby
spółki zależnej uczestniczącej w grupie spółek. Nie później niż z chwilą wniesienia tego powództwa
wspólnik albo akcjonariusz, o którym mowa w § 1, wzywa spółkę dominującą do naprawienia, w
terminie 30 dni od dnia otrzymania wezwania, szkody wyrządzonej spółce zależnej wykonaniem
wiążącego polecenia.

§ 4. Roszczenie o naprawienie szkody, o której mowa w § 1, wygasa z chwilą pełnego naprawienia
przez spółkę dominującą szkody wyrządzonej spółce zależnej uczestniczącej w grupie spółek
wykonaniem wiążącego polecenia.

§ 5. Roszczenie o naprawienie szkody, o której mowa w § 1, przedawnia się z upływem trzech lat
od dnia, w którym wspólnik albo akcjonariusz, o którym mowa w § 1, dowiedział się o szkodzie.
Jednakże w każdym przypadku roszczenie przedawnia się z upływem pięciu lat od dnia, w którym
nastąpiło zdarzenie wyrządzające szkodę.

Art. 21
14
. [Odpowiedzialność spółki dominującej za szkodę wyrządzoną wierzycielowi spółki
zależnej]

§ 1. Jeżeli egzekucja przeciwko spółce zależnej uczestniczącej w grupie spółek okaże się
bezskuteczna, spółka dominująca odpowiada za szkodę wyrządzoną wierzycielowi spółki zależnej,
chyba że nie ponosi winy lub szkoda nie powstała w następstwie wykonania przez spółkę zależną
wiążącego polecenia. Przepis art. 21
12 

§ 3 stosuje się odpowiednio.

§ 2. Domniemywa się, że szkoda, o której mowa w § 1, obejmuje wysokość niezaspokojonej
wierzytelności wobec spółki zależnej.

§ 3. Przepisy § 1 i 2 nie naruszają przepisów ustanawiających dalej idącą odpowiedzialność spółki
dominującej.

§ 4. Jeżeli obowiązek złożenia wniosku o ogłoszenie upadłości powstał w czasie prowadzenia
egzekucji, spółka dominująca nie ponosi odpowiedzialności, o której mowa w § 1, w czasie, gdy jest
prowadzona egzekucja przez zarząd przymusowy albo sprzedaż przedsiębiorstwa spółki zależnej
uczestniczącej w grupie spółek na podstawie Kodeksu postępowania cywilnego.

§ 5. Powództwo o naprawienie szkody, o której mowa w § 1, wytacza się według miejsca siedziby
spółki zależnej uczestniczącej w grupie spółek.


Art. 21
15
. [Ustanie uczestnictwa w grupie spółek]
Ustanie uczestnictwa w grupie spółek następuje wskutek podjęcia większością trzech czwartych
głosów uchwały zgromadzenia wspólników albo walnego zgromadzenia spółki zależnej
uczestniczącej w grupie spółek lub przez złożenie przez spółkę dominującą spółce zależnej
uczestniczącej w grupie spółek oświadczenia o ustaniu tego uczestnictwa.

Art. 21
16
. [Stosowanie przepisów o spółce zależnej do spółki powiązanej ze spółką
dominującą]

§ 1. Przepisy ustawy o grupie spółek dotyczące spółki zależnej stosuje się odpowiednio do spółki
powiązanej ze spółką dominującą, jeżeli umowa albo statut spółki powiązanej tak stanowią.

§ 2. Przepisów ustawy o spółce zależnej uczestniczącej w grupie spółek nie stosuje się do:
1) spółki publicznej;
2) spółki, która jest spółką w likwidacji i rozpoczęła podział swego majątku albo jest spółką w
upadłości;
3) spółki będącej podmiotem objętym nadzorem nad rynkiem finansowym w rozumieniu art. 1
ust. 2 ustawy z dnia 21 lipca 2006 r. o nadzorze nad rynkiem finansowym (Dz. U. z 2023 r. poz.
753, 825, 1705, 1723 i 1843).
TYTUŁ II
SPÓŁKI OSOBOWE
Dział I
Spółka jawna
Rozdział 1
Przepisy ogólne

Art. 22. [Definicja spółki jawnej; odpowiedzialność za zobowiązania spółki jawnej]

§ 1. Spółką jawną jest spółka osobowa, która prowadzi przedsiębiorstwo pod własną firmą, a nie
jest inną spółką handlową.

§ 2. Każdy wspólnik odpowiada za zobowiązania spółki bez ograniczenia całym swoim
majątkiem solidarnie z pozostałymi wspólnikami oraz ze spółką, z uwzględnieniem art. 31.

Art. 23. [Forma pisemna umowy]
Umowa spółki powinna być zawarta na piśmie pod rygorem nieważności.


Art. 23
1
. [Zawarcie umowy przy wykorzystaniu wzorca umowy]

§ 1. Umowa spółki jawnej może być zawarta również przy wykorzystaniu wzorca umowy.

§ 2. Zawarcie umowy spółki jawnej przy wykorzystaniu wzorca umowy wymaga wypełnienia
formularza umowy udostępnionego w systemie teleinformatycznym i opatrzenia umowy
kwalifikowanym podpisem elektronicznym, podpisem zaufanym albo podpisem osobistym.

§ 3. Umowa spółki jawnej, o której mowa w § 1, jest zawarta po wprowadzeniu do systemu
teleinformatycznego wszystkich danych koniecznych do jej zawarcia i z chwilą opatrzenia ich
podpisami elektronicznymi wspólników.

§ 4. Umowa spółki jawnej, o której mowa w § 1, może być również zmieniona, w zakresie
postanowień zmiennych umowy, przy wykorzystaniu wzorca uchwały zmieniającej umowę spółki
udostępnionego w systemie teleinformatycznym. Przepis § 2 stosuje się odpowiednio. Jeżeli
umowa nie jest zmieniana przy wykorzystaniu wzorca uchwały, zmiana następuje przez
sporządzenie nowego tekstu umowy spółki.

§ 5. Minister Sprawiedliwości określi, w drodze rozporządzenia, wzorzec umowy oraz wzorzec
uchwały zmieniającej umowę spółki jawnej, a także wzorce innych uchwał i czynności
wykonywanych w systemie teleinformatycznym, mając na względzie potrzebę ułatwienia
zakładania spółek, zapewnienia sprawności postępowania przy ich zakładaniu oraz sprawności
postępowania sądowego w przedmiocie ich rejestracji, wdrożenia ułatwień w ich funkcjonowaniu,
a także konieczność zapewnienia bezpieczeństwa i pewności obrotu gospodarczego.

§ 6. (uchylony).

Art. 24. [Firma spółki jawnej]

§ 1. Firma spółki jawnej powinna zawierać nazwiska lub firmy (nazwy) wszystkich wspólników
albo nazwisko albo firmę (nazwę) jednego albo kilku wspólników oraz dodatkowe oznaczenie
"spółka jawna".

§ 2. Dopuszczalne jest używanie w obrocie skrótu "sp. j.".

Art. 25. [Obowiązkowe elementy umowy spółki jawnej]
Umowa spółki jawnej powinna zawierać:
1) firmę i siedzibę spółki;
2) określenie wkładów wnoszonych przez każdego wspólnika i ich wartość;
3) przedmiot działalności spółki;
4) czas trwania spółki, jeżeli jest oznaczony.

Art. 25
1
. [Wpis konstytutywny; odpowiedzialność za zobowiązania spółki jawnej]


§ 1. Spółka jawna powstaje z chwilą wpisu do rejestru.

§ 2. Osoby, które działały w imieniu spółki po jej zawiązaniu, a przed jej wpisaniem do rejestru,
za zobowiązania wynikające z tego działania odpowiadają solidarnie.

Art. 26. [Elementy zgłoszenia do sądu; Przekształcenie spółki cywilnej w jawną]

§ 1. Zgłoszenie spółki jawnej do sądu rejestrowego powinno zawierać:
1) firmę, siedzibę i adres spółki;
2) przedmiot działalności spółki;
3) nazwiska i imiona albo firmy (nazwy) wspólników oraz adresy wspólników albo ich adresy
do doręczeń albo adresy do doręczeń elektronicznych;
4) nazwiska i imiona osób, które są uprawnione do reprezentowania spółki, i sposób
reprezentacji.

§ 2. Wszelkie zmiany danych wymienionych w § 1 powinny zostać zgłoszone sądowi
rejestrowemu.

§ 3. Każdy wspólnik ma prawo i obowiązek zgłoszenia spółki jawnej do rejestru.

§ 4. Spółka, o której mowa w art. 860 Kodeksu cywilnego (spółka cywilna), może być
przekształcona w spółkę jawną, przy czym umowa spółki jawnej nie może być zawarta przy
wykorzystaniu wzorca umowy. Przekształcenie wymaga zgłoszenia do sądu rejestrowego przez
wszystkich wspólników. Przepisy § 1-3 stosuje się odpowiednio.

§ 5. Z chwilą wpisu do rejestru spółka, o której mowa w § 4, staje się spółką jawną. Spółce tej
przysługują wszystkie prawa i obowiązki stanowiące majątek wspólny wspólników. Przepisy art.
553 § 2 i 3 stosuje się odpowiednio.

§ 6. Przed zgłoszeniem, o którym mowa w § 4, wspólnicy dostosują umowę spółki do przepisów
o umowie spółki jawnej.

Art. 27. [Wzmianka o umowie majątkowej]
Współmałżonek wspólnika może żądać wpisania do rejestru wzmianki o umowie, dotyczącej
stosunków majątkowych między małżonkami.
Rozdział 2
Stosunek do osób trzecich

Art. 28. [Majątek spółki]
Majątek spółki stanowi wszelkie mienie wniesione jako wkład lub nabyte przez spółkę w czasie jej

istnienia.

Art. 29. [Zasada reprezentacji]

§ 1. Każdy wspólnik ma prawo reprezentować spółkę.

§ 2. Prawo wspólnika do reprezentowania spółki dotyczy wszystkich czynności sądowych i
pozasądowych spółki.

§ 3. Prawa reprezentowania spółki nie można ograniczyć ze skutkiem wobec osób trzecich.

Art. 30. [Pozbawienie prawa do reprezentacji]

§ 1. Umowa spółki może przewidywać, że wspólnik jest pozbawiony prawa reprezentowania
spółki albo że jest uprawniony do jej reprezentowania tylko łącznie z innym wspólnikiem lub
prokurentem.

§ 2. Pozbawienie wspólnika prawa reprezentowania spółki może nastąpić wyłącznie z ważnych
powodów na mocy prawomocnego orzeczenia sądu.

Art. 31. [Egzekucja – zasada odpowiedzialności subsydiarnej wspólników]

§ 1. Wierzyciel spółki może prowadzić egzekucję z majątku wspólnika w przypadku, gdy
egzekucja z majątku spółki okaże się bezskuteczna (subsydiarna odpowiedzialność wspólnika).

§ 2. Przepis § 1 nie stanowi przeszkody do wniesienia powództwa przeciwko wspólnikowi, zanim
egzekucja z majątku spółki okaże się bezskuteczna.

§ 3. Subsydiarna odpowiedzialność wspólnika nie dotyczy zobowiązań powstałych przed wpisem
do rejestru.

Art. 32. [Odpowiedzialność nowego wspólnika]
Osoba przystępująca do spółki odpowiada za zobowiązania spółki powstałe przed dniem jej
przystąpienia.

Art. 33. [Odpowiedzialność w razie umowy z przedsiębiorcą jednoosobowym]
Kto zawiera umowę spółki jawnej z przedsiębiorcą jednoosobowym, który wniósł do spółki
przedsiębiorstwo, odpowiada także za zobowiązania powstałe przy prowadzeniu tego
przedsiębiorstwa przed dniem utworzenia spółki do wartości wniesionego przedsiębiorstwa
według stanu w chwili wniesienia, a według cen w chwili zaspokojenia wierzyciela.

Art. 34. [Bezskuteczność odmiennych postanowień umownych]
Postanowienia umowne niezgodne z przepisami art. 31-33 nie wywierają skutków wobec osób
trzecich.


Art. 35. [Zarzuty wspólnika]

§ 1. Wspólnik pozwany z tytułu odpowiedzialności za zobowiązania spółki może przedstawić
wierzycielowi zarzuty przysługujące spółce wobec wierzyciela.

§ 2. Jeżeli zarzut wymaga złożenia oświadczenia woli przez spółkę celem uchylenia się od
skutków prawnych oświadczenia woli, potrącenia lub w innych podobnych przypadkach, wspólnik
może odmówić zaspokojenia wierzyciela, dopóki spółka nie złoży takiego oświadczenia.
Wierzyciel może wyznaczyć spółce dwutygodniowy termin do złożenia oświadczenia woli, po
którego bezskutecznym upływie wspólnik lub wierzyciel może wykonać służące mu uprawnienie.

Art. 36. [Zakaz potrącenia]

§ 1. W czasie trwania spółki wspólnik nie może żądać od dłużnika zapłaty przypadającego na
niego udziału w wierzytelności spółki ani przedstawić do potrącenia wierzytelności spółki
swojemu wierzycielowi.

§ 2. Dłużnik spółki nie może przedstawić spółce do potrącenia wierzytelności, jaka mu służy
wobec jednego ze wspólników.
Rozdział 3
Stosunki wewnętrzne spółki

Art. 37. [Względne obowiązywanie przepisów]

§ 1. Przepisy niniejszego rozdziału mają zastosowanie, jeżeli umowa spółki nie stanowi inaczej.

§ 2. Umowa spółki nie może ograniczyć lub wyłączyć przepisów art. 38.

Art. 38. [Przeglądanie dokumentów]

§ 1. Nie można powierzyć prowadzenia spraw spółki osobom trzecim z wyłączeniem
wspólników.

§ 2. Nieważne jest umowne ograniczenie prawa wspólnika do osobistego zasięgania informacji o
stanie majątku i interesów spółki oraz umowne ograniczenie prawa do osobistego przeglądania
ksiąg i dokumentów spółki.

Art. 39. [Prowadzenie spraw spółki]

§ 1. Każdy wspólnik ma prawo i obowiązek prowadzenia spraw spółki.

§ 2. Każdy wspólnik może bez uprzedniej uchwały wspólników prowadzić sprawy
nieprzekraczające zakresu zwykłych czynności spółki.

§ 3. Jeżeli jednak przed załatwieniem sprawy, o której mowa w § 2, choćby jeden z pozostałych

wspólników sprzeciwi się jej przeprowadzeniu, wymagana jest uprzednia uchwała wspólników.

Art. 40. [Powierzenie prowadzenia spraw spółki]

§ 1. Prowadzenie spraw spółki może być powierzone jednemu lub kilku wspólnikom bądź na
mocy umowy spółki, bądź na podstawie późniejszej uchwały wspólników. Pozostali wspólnicy są
wówczas wyłączeni od prowadzenia spraw spółki.

§ 2. Jeżeli prowadzenie spraw spółki powierzono kilku wspólnikom, do prowadzenia przez nich
spraw spółki stosuje się przepisy ustawy dotyczące prowadzenia spraw przez wszystkich
wspólników. Uchwałę wszystkich wspólników zastępuje wówczas uchwała tych wspólników,
którym powierzono prowadzenie spraw spółki.

Art. 40
1
. [Wzorzec uchwały]

§ 1. Wspólnicy spółki, której umowa została zawarta przy wykorzystaniu wzorca umowy, mogą
podjąć przy wykorzystaniu wzorca uchwały udostępnionego w systemie teleinformatycznym
uchwałę o zmianie adresu spółki oraz o zatwierdzeniu sprawozdania finansowego. W takim
przypadku wniosek o wpis do rejestru składany jest za pośrednictwem systemu
teleinformatycznego.

§ 2. Podjęcie uchwały przy wykorzystaniu wzorca uchwały wymaga wypełnienia formularza
uchwały udostępnionego w systemie teleinformatycznym i opatrzenia uchwały kwalifikowanymi
podpisami elektronicznymi, podpisami zaufanymi albo podpisami osobistymi. Uchwała taka jest
równoważna z uchwałą w formie pisemnej.

Art. 41. [Powołanie prokurenta]

§ 1. Ustanowienie prokury wymaga zgody wszystkich wspólników mających prawo prowadzenia
spraw spółki.

§ 2. Odwołać prokurę może każdy wspólnik mający prawo prowadzenia spraw spółki.

§ 3. W spółce, której umowa została zawarta przy wykorzystaniu wzorca umowy, wspólnicy
mogą ustanowić prokurę przy wykorzystaniu wzorca uchwały udostępnionego w systemie
teleinformatycznym. W takim przypadku wniosek o wpis do rejestru składany jest za
pośrednictwem systemu teleinformatycznego.

§ 4. Uchwałę, o której mowa w § 3, opatruje się kwalifikowanymi podpisami elektronicznymi,
podpisami zaufanymi albo podpisami osobistymi. Uchwała taka jest równoważna z uchwałą w
formie pisemnej.

Art. 42. [Jednomyślność wspólników mających prawo prowadzenia spraw spółki]
Jeżeli w sprawach nieprzekraczających zwykłych czynności spółki wymagana jest uchwała

wspólników, konieczna jest jednomyślność wszystkich wspólników mających prawo prowadzenia
spraw spółki.

Art. 43. [Zgoda wszystkich wspólników]
W sprawach przekraczających zakres zwykłych czynności spółki wymagana jest zgoda wszystkich
wspólników, w tym także wspólników wyłączonych od prowadzenia spraw spółki.

Art. 44. [Czynność nagła]
Wspólnik mający prawo prowadzenia spraw spółki może bez uchwały wspólników wykonać
czynność nagłą, której zaniechanie mogłoby wyrządzić spółce poważną szkodę.

Art. 45. [Stosowanie przepisów o zleceniu i o prowadzeniu cudzych spraw bez zlecenia]
Prawa i obowiązki wspólnika prowadzącego sprawy spółki ocenia się w stosunku między nim a
spółką według przepisów o zleceniu, a w przypadku gdy wspólnik działa w imieniu spółki bez
umocowania albo gdy wspólnik uprawniony do prowadzenia spraw przekracza swe uprawnienia -
według przepisów o prowadzeniu cudzych spraw bez zlecenia.

Art. 46. [Nieodpłatność prowadzenia spraw spółki]
Za prowadzenie spraw spółki wspólnik nie otrzymuje wynagrodzenia.

Art. 47. [Sądowe wyłączenie od prowadzenia spraw spółki]
Prawo prowadzenia spraw spółki może być odebrane wspólnikowi z ważnych powodów, na mocy
prawomocnego orzeczenia sądu; dotyczy to również zwolnienia wspólnika od obowiązku
prowadzenia spraw spółki.

Art. 48. [Wkłady wspólnika]

§ 1. W razie wątpliwości uważa się, że wkłady wspólników są równe.

§ 2. Wkład wspólnika może polegać na przeniesieniu lub obciążeniu własności rzeczy lub innych
praw, a także na dokonaniu innych świadczeń na rzecz spółki.

§ 2
1
. W przypadku zawarcia lub zmiany umowy spółki przy wykorzystaniu wzorca umowy
wkład wspólnika może być wyłącznie pieniężny.

§ 3. Prawa, które wspólnik zobowiązuje się wnieść do spółki, uważa się za przeniesione na
spółkę.

Art. 49. [Wkłady niepieniężne – odesłanie]

§ 1. Jeżeli wspólnik zobowiązał się wnieść tytułem wkładu do spółki rzeczy inne niż pieniądze na
własność lub do używania, wówczas do jego obowiązku świadczenia i ryzyka przypadkowej utraty

przedmiotu świadczenia stosuje się odpowiednio przepisy o sprzedaży lub o najmie.

§ 2. (uchylony).

Art. 50. [Udział kapitałowy]

§ 1. Udział kapitałowy wspólnika odpowiada wartości rzeczywiście wniesionego wkładu.

§ 2. Wspólnik nie jest uprawniony ani zobowiązany do podwyższenia umówionego wkładu.

Art. 51. [Uczestnictwo w zyskach i stratach]

§ 1. Każdy wspólnik ma prawo do równego udziału w zyskach i uczestniczy w stratach w tym
samym stosunku bez względu na rodzaj i wartość wkładu.

§ 2. Określony w umowie spółki udział wspólnika w zysku odnosi się, w razie wątpliwości, także
do jego udziału w stratach.

§ 3. Umowa spółki może zwolnić wspólnika od udziału w stratach.

Art. 52. [Podział i wypłata zysku]

§ 1. Wspólnik może żądać podziału i wypłaty całości zysku z końcem każdego roku obrotowego.

§ 2. Jeżeli wskutek poniesionej przez spółkę straty udział kapitałowy wspólnika został
uszczuplony, zysk przeznacza się w pierwszej kolejności na uzupełnienie udziału wspólnika.

Art. 53. [Odsetki od udziału]
Wspólnik ma prawo żądać corocznie wypłacenia odsetek w wysokości 5% od swojego udziału
kapitałowego, nawet gdy spółka poniosła stratę.

Art. 54. [Zmniejszenie udziału]

§ 1. Zmniejszenie udziału kapitałowego wymaga zgody pozostałych wspólników.

§ 2. Wspólnik nie może potrącać wierzytelności przysługującej mu wobec spółki z
wierzytelnością spółki, która przysługuje spółce wobec wspólnika z tytułu wyrządzenia szkody.

Art. 55. [Przeniesienie niektórych praw]
Jeżeli wspólnik zawrze inną umowę spółki lub przeniesie na osobę trzecią niektóre prawa z tytułu
uczestnictwa w spółce, wówczas ani jego wspólnik, ani następca prawny nie stają się wspólnikami
spółki jawnej, a w szczególności nie służy im uprawnienie do zasięgania informacji o stanie
majątku i interesów tej spółki.

Art. 56. [Zakaz konkurencji w spółce jawnej]

§ 1. Wspólnik obowiązany jest powstrzymać się od wszelkiej działalności sprzecznej z interesami
spółki.


§ 2. Wspólnik nie może, bez wyraźnej lub domniemanej zgody pozostałych wspólników,
zajmować się interesami konkurencyjnymi, w szczególności uczestniczyć w spółce konkurencyjnej
jako wspólnik spółki cywilnej, spółki jawnej, partner, komplementariusz lub członek organu
spółki.

Art. 57. [Odszkodowanie za działalność konkurencyjną]

§ 1. Każdy wspólnik ma prawo żądać wydania spółce korzyści, jakie osiągnął wspólnik
naruszający zakaz konkurencji, lub naprawienia wyrządzonej jej szkody.

§ 2. Roszczenia, o których mowa w § 1, przedawniają się z upływem sześciu miesięcy od dnia,
gdy wszyscy pozostali wspólnicy dowiedzieli się o naruszeniu zakazu, nie później jednak niż z
upływem trzech lat.

§ 3. Przepisy § 1 i § 2 nie ograniczają uprawnień wspólników, o których mowa w art. 63.
Rozdział 4
Rozwiązanie spółki i wystąpienie wspólnika

Art. 58. [Przyczyny rozwiązania spółki]

§ 1. Rozwiązanie spółki powodują:
1) przyczyny przewidziane w umowie spółki;
2) jednomyślna uchwała wszystkich wspólników;
3) ogłoszenie upadłości spółki;
4) śmierć wspólnika lub ogłoszenie jego upadłości;
5) wypowiedzenie umowy spółki przez wspólnika lub wierzyciela wspólnika;
6) prawomocne orzeczenie sądu.

§ 2. Uchwała o rozwiązaniu spółki, której umowa została zawarta przy wykorzystaniu wzorca
umowy, może zostać podjęta przy wykorzystaniu wzorca uchwały udostępnionego w systemie
teleinformatycznym. Podjęcie uchwały przy wykorzystaniu wzorca uchwały wymaga wypełnienia
formularza uchwały udostępnionego w systemie teleinformatycznym i opatrzenia uchwały
kwalifikowanymi podpisami elektronicznymi, podpisami zaufanymi albo podpisami osobistymi.
Uchwała taka jest równoważna z uchwałą w formie pisemnej.

Art. 59. [Przedłużenie umowy]
Spółkę uważa się za przedłużoną na czas nieoznaczony w przypadku, gdy pomimo istnienia
przyczyn rozwiązania, przewidzianych w umowie, prowadzi ona swoją działalność za zgodą
wszystkich wspólników.


Art. 60. [Pełnomocnik spadkobierców]

§ 1. Jeżeli umowa spółki stanowi, że prawa, jakie miał zmarły wspólnik, służą wszystkim
spadkobiercom wspólnie, a nie zawiera w tym względzie szczególnych postanowień, wówczas do
wykonywania tych praw spadkobiercy powinni wskazać spółce jedną osobę. Czynności dokonane
przez pozostałych wspólników przed takim wskazaniem wiążą spadkobierców wspólnika.

§ 2. Przeciwne postanowienia umowy są nieważne.

Art. 61. [Wypowiedzenie umowy spółki]

§ 1. Jeżeli spółkę zawarto na czas nieoznaczony, wspólnik może wypowiedzieć umowę spółki na
sześć miesięcy przed końcem roku obrotowego.

§ 2. Spółkę zawartą na czas życia wspólnika uważa się za zawartą na czas nieoznaczony.

§ 3. Wypowiedzenia dokonuje się w formie pisemnego oświadczenia, które należy złożyć
pozostałym wspólnikom albo wspólnikowi uprawnionemu do reprezentowania spółki.

Art. 62. [Zajęcie praw przez wierzyciela]

§ 1. W czasie trwania spółki wierzyciel wspólnika może uzyskać zajęcie tylko tych praw
służących wspólnikowi z tytułu udziału w spółce, którymi wspólnikowi wolno rozporządzać.

§ 2. Jeżeli w ciągu ostatnich sześciu miesięcy przeprowadzono bezskutecznie egzekucję z
ruchomości wspólnika, wówczas jego wierzyciel, który na podstawie tytułu egzekucyjnego
uzyskał zajęcie roszczeń służących wspólnikowi w przypadku jego wystąpienia lub rozwiązania
spółki, może wypowiedzieć umowę spółki na sześć miesięcy przed końcem roku obrotowego,
nawet gdy umowa spółki była zawarta na czas oznaczony. Jeżeli umowa spółki przewiduje krótszy
termin wypowiedzenia, wierzyciel może skorzystać z terminu umownego.

§ 3. Przeciwne postanowienia umowy są nieważne.

Art. 63. [Rozwiązanie spółki przez sąd]

§ 1. Każdy wspólnik może z ważnych powodów żądać rozwiązania spółki przez sąd.

§ 2. Jeżeli jednak ważny powód zachodzi po stronie jednego ze wspólników, sąd może na
wniosek pozostałych wspólników orzec o wyłączeniu tego wspólnika ze spółki.

§ 3. Przeciwne postanowienia umowy są nieważne.

Art. 64. [Kontynuacja spółki]

§ 1. Pomimo śmierci lub ogłoszenia upadłości wspólnika oraz pomimo wypowiedzenia umowy
spółki przez wspólnika lub jego wierzyciela, spółka trwa nadal pomiędzy pozostałymi
wspólnikami, jeżeli umowa spółki tak stanowi lub pozostali wspólnicy tak postanowią.


§ 2. Uzgodnienie takie powinno w przypadku śmierci lub ogłoszenia upadłości nastąpić
niezwłocznie, a w przypadku wypowiedzenia - przed upływem terminu wypowiedzenia. W
przeciwnym razie spadkobierca, syndyk lub wspólnik, który wypowiedział umowę spółki, a także
jego wierzyciel, mogą domagać się przeprowadzenia likwidacji.

Art. 65. [Wypłata udziału po wystąpieniu wspólnika]

§ 1. W przypadku wystąpienia wspólnika ze spółki wartość udziału kapitałowego wspólnika albo
jego spadkobiercy oznacza się na podstawie osobnego bilansu, uwzględniającego wartość zbywczą
majątku spółki.

§ 2. Jako dzień bilansowy przyjąć należy:
1) w przypadku wypowiedzenia - ostatni dzień roku obrotowego, w którym upłynął termin
wypowiedzenia;
2) w przypadku śmierci wspólnika lub ogłoszenia upadłości - dzień śmierci albo dzień
ogłoszenia upadłości;
3) w przypadku wyłączenia wspólnika na mocy prawomocnego orzeczenia sądu - dzień
wniesienia pozwu.

§ 3. Udział kapitałowy obliczony w sposób określony w § 1 i § 2 powinien być wypłacony w
pieniądzu. Rzeczy wniesione do spółki przez wspólnika tylko do używania zwraca się w naturze.

§ 4. Jeżeli udział kapitałowy wspólnika występującego albo spadkobiercy wspólnika przy
rozliczeniu wykazuje wartość ujemną, jest on obowiązany wyrównać spółce przypadającą na niego
brakującą wartość.

§ 5. Wspólnik występujący albo spadkobierca wspólnika uczestniczą w zysku i stracie ze spraw
jeszcze niezakończonych; nie mają oni jednak wpływu na ich prowadzenie. Mogą jednak żądać
wyjaśnień, rachunków oraz podziału zysku i straty z końcem każdego roku obrotowego.

Art. 66. [Przejęcie majątku spółki przez jedynego wspólnika]
Jeżeli w spółce składającej się z dwóch wspólników po stronie jednego z nich zaistnieje powód
rozwiązania spółki, sąd może przyznać drugiemu wspólnikowi prawo do przejęcia majątku spółki
z obowiązkiem rozliczenia się z występującym wspólnikiem zgodnie z art. 65.
Rozdział 5
Likwidacja

Art. 67. [Likwidacja spółki]

§ 1. W przypadkach określonych w art. 58 należy przeprowadzić likwidację spółki, chyba że

wspólnicy uzgodnili inny sposób zakończenia działalności spółki.

§ 2. W przypadku wypowiedzenia umowy spółki przez wierzyciela wspólnika lub ogłoszenia
upadłości wspólnika porozumienie w sprawie zakończenia działalności spółki po zaistnieniu
powodu rozwiązania spółki wymaga zgody odpowiednio wierzyciela lub syndyka.

Art. 68. [Odpowiednie stosowanie przepisów w czasie likwidacji]
W okresie likwidacji do spółki stosuje się przepisy dotyczące stosunków wewnętrznych i
zewnętrznych spółki, chyba że przepisy niniejszego rozdziału stanowią inaczej lub z celu
likwidacji wynika co innego.

Art. 69. [Zakaz konkurencji w spółce jawnej w likwidacji]
W okresie likwidacji zakaz konkurencji obowiązuje tylko osoby będące likwidatorami.

Art. 70. [Likwidatorzy]

§ 1. Likwidatorami są wszyscy wspólnicy. Wspólnicy mogą powołać na likwidatorów tylko
niektórych spośród siebie, jak również osoby spoza swego grona. Uchwała wymaga
jednomyślności, chyba że umowa spółki stanowi inaczej.

§ 2. Na miejsce wspólnika upadłego wchodzi syndyk.

Art. 71. [Ustanowienie likwidatorów spółki przez sąd rejestrowy]

§ 1. Sąd rejestrowy może, z ważnych powodów, na wniosek wspólnika lub innej osoby mającej
interes prawny, ustanowić likwidatorami tylko niektórych spośród wspólników, jak również inne
osoby.

§ 2. Przeciwne postanowienia umowy są nieważne.

Art. 72. [Odwołanie likwidatorów]
Likwidator może być odwołany tylko w drodze jednomyślnej uchwały wspólników.

Art. 73. [Odwołanie likwidatorów przez sąd rejestrowy]

§ 1. Z ważnych powodów sąd rejestrowy może na wniosek wspólnika lub osoby mającej interes
prawny odwołać likwidatora.

§ 2. Likwidatora ustanowionego przez sąd tylko sąd może odwołać.

§ 3. Przeciwne postanowienia umowy są nieważne.

Art. 74. [Zgłoszenie likwidacji do sądu rejestrowego]

§ 1. Do sądu rejestrowego należy zgłosić: otwarcie likwidacji, nazwiska i imiona likwidatorów
oraz ich adresy albo adresy do doręczeń elektronicznych, sposób reprezentowania spółki przez

likwidatorów i wszelkie w tym zakresie zmiany, nawet gdyby nie nastąpiła żadna zmiana w
dotychczasowej reprezentacji spółki. Każdy likwidator ma prawo i obowiązek dokonania
zgłoszenia.

§ 2. (uchylony).

§ 3. Wpis likwidatorów ustanowionych przez sąd i wykreślenie likwidatorów odwołanych przez
sąd następuje z urzędu.

§ 4. Likwidację prowadzi się pod firmą spółki z dodaniem oznaczenia "w likwidacji".

Art. 75. [Sposób reprezentacji spółki przez likwidatorów]
W przypadku gdy jest kilku likwidatorów, są oni upoważnieni do reprezentowania spółki łącznie,
chyba że wspólnicy lub sąd powołujący likwidatorów postanowili inaczej.

Art. 76. [Uchwała likwidatorów]
W sprawach, w których wymagana jest uchwała likwidatorów, rozstrzyga większość głosów,
chyba że wspólnicy lub sąd powołujący likwidatorów postanowili inaczej.

Art. 77. [Czynności likwidacyjne]

§ 1. Likwidatorzy powinni zakończyć bieżące interesy spółki, ściągnąć wierzytelności, wypełnić
zobowiązania i upłynnić majątek spółki. Nowe interesy mogą być podejmowane tylko w
przypadku, gdy jest to niezbędne do ukończenia spraw w toku.

§ 2. W stosunkach wewnętrznych likwidatorzy są obowiązani stosować się do uchwał
wspólników. Likwidatorzy ustanowieni przez sąd powinni stosować się do jednomyślnych uchwał
powziętych przez wspólników oraz przez osoby mające interes prawny, które spowodowały ich
ustanowienie.

Art. 78. [Kompetencje likwidatorów]

§ 1. W granicach swoich kompetencji, określonych w art. 77 § 1, likwidatorzy mają prawo
prowadzenia spraw spółki i jej reprezentowania. Ograniczenie ich kompetencji nie ma skutku
wobec osób trzecich.

§ 2. Wobec osób trzecich działających w dobrej wierze czynności podjęte przez likwidatorów
uważa się za czynności likwidacyjne.

Art. 79. [Wpływ likwidacji na prokurę]

§ 1. Otwarcie likwidacji powoduje wygaśnięcie prokury.

§ 2. W okresie likwidacji nie może być ustanowiona prokura.

Art. 80. [Odpowiedzialność spadkobierców]

Za zobowiązania spółki zaciągnięte w okresie likwidacji spadkobiercy wspólnika odpowiadają
według przepisów o odpowiedzialności za długi spadkowe.

Art. 81. [Bilans likwidacyjny spółki]

§ 1. Likwidatorzy sporządzają bilans na dzień rozpoczęcia i zakończenia likwidacji.

§ 2. W przypadku gdy likwidacja trwa dłużej niż rok, sprawozdanie finansowe należy sporządzić
na dzień kończący każdy rok obrotowy.

Art. 82. [Podział majątku spółki w likwidacji]

§ 1. Z majątku spółki spłaca się przede wszystkim zobowiązania spółki oraz pozostawia się
odpowiednie kwoty na pokrycie zobowiązań niewymagalnych lub spornych.

§ 2. Pozostały majątek dzieli się między wspólników stosownie do postanowień umowy spółki.
W przypadku braku stosownych postanowień umowy spłaca się wspólnikom udziały. Nadwyżkę
dzieli się między wspólników w takim stosunku, w jakim uczestniczą oni w zysku.

§ 3. Rzeczy wniesione przez wspólnika do spółki tylko do używania zwraca się wspólnikowi w
naturze.

Art. 83. [Rozdzielenie niedoborów]
Jeżeli majątek spółki nie wystarcza na spłatę udziałów i długów, niedobór dzieli się między
wspólników stosownie do postanowień umowy, a w ich braku - w stosunku, w jakim wspólnicy
uczestniczą w stracie. W przypadku niewypłacalności jednego ze wspólników, przypadającą na
niego część niedoboru dzieli się między pozostałych wspólników w takim samym stosunku.

Art. 84. [Wniosek o wykreślenie]

§ 1. Likwidatorzy powinni zgłosić zakończenie likwidacji i złożyć wniosek o wykreślenie spółki
z rejestru. W przypadku rozwiązania spółki bez przeprowadzenia likwidacji, obowiązek złożenia
wniosku ciąży na wspólnikach.

§ 2. Rozwiązanie spółki następuje z chwilą wykreślenia jej z rejestru.

§ 3. Księgi i dokumenty rozwiązanej spółki należy oddać na przechowanie wspólnikowi lub
osobie trzeciej na okres nie krótszy niż pięć lat. W przypadku braku zgody wspólnika lub osoby
trzeciej, przechowawcę wyznacza sąd rejestrowy.

§ 4. Wspólnicy i osoby mające interes prawny mają prawo przeglądać księgi i dokumenty.

Art. 85. [Ukończenie postępowania upadłościowego]

§ 1. W przypadku upadłości spółki jej rozwiązanie następuje po zakończeniu postępowania
upadłościowego, z chwilą wykreślenia z rejestru. Wniosek o wykreślenie z rejestru składa syndyk.


§ 2. Spółka nie ulega rozwiązaniu, w przypadku gdy postępowanie upadłościowe zostało
zakończone w wyniku zaspokojenia wszystkich wierzycieli w całości lub zatwierdzenia układu
albo gdy postępowanie upadłościowe zostało uchylone lub umorzone.
Dział II
Spółka partnerska
Rozdział 1
Przepisy ogólne

Art. 86. [Definicja spółki partnerskiej]

§ 1. Spółką partnerską jest spółka osobowa, utworzona przez wspólników (partnerów) w celu
wykonywania wolnego zawodu w spółce prowadzącej przedsiębiorstwo pod własną firmą.

§ 2. Spółka może być zawiązana w celu wykonywania więcej niż jednego wolnego zawodu,
chyba że odrębna ustawa stanowi inaczej.

Art. 87. [Ogólne cechy partnerów]

§ 1. Partnerami w spółce mogą być wyłącznie osoby fizyczne, uprawnione do wykonywania
wolnych zawodów, określonych w art. 88 lub w odrębnej ustawie.

§ 2. Wykonywanie wolnego zawodu w spółce może być uzależnione od spełnienia dodatkowych
wymagań przewidzianych w odrębnej ustawie.

Art. 88. [Dopuszczalne zawody partnerów]
Partnerami w spółce mogą być osoby uprawnione do wykonywania następujących zawodów:
adwokata, aptekarza, architekta, fizjoterapeuty, inżyniera budownictwa, biegłego rewidenta,
brokera ubezpieczeniowego, diagnosty laboratoryjnego, doradcy podatkowego, maklera papierów
wartościowych, doradcy inwestycyjnego, księgowego, lekarza, lekarza dentysty, lekarza
weterynarii, notariusza, pielęgniarki, położnej, radcy prawnego, rzecznika patentowego,
rzeczoznawcy majątkowego i tłumacza przysięgłego.

Art. 89. [Odpowiednie stosowanie przepisów o spółce jawnej]
W sprawach nieuregulowanych w niniejszym dziale do spółki partnerskiej stosuje się odpowiednio
przepisy o spółce jawnej, chyba że ustawa stanowi inaczej.

Art. 90. [Firma spółki partnerskiej]

§ 1. Firma spółki partnerskiej powinna zawierać nazwisko co najmniej jednego partnera,

dodatkowe oznaczenie "i partner" bądź "i partnerzy" albo "spółka partnerska" oraz określenie
wolnego zawodu wykonywanego w spółce.

§ 2. Dopuszczalne jest używanie w obrocie skrótu "sp.p.".

§ 3. Firmy z oznaczeniem "i partner" bądź "i partnerzy" albo "spółka partnerska" oraz skrótu
"sp.p." może używać tylko spółka partnerska.

Art. 91. [Obowiązkowe elementy umowy spółki partnerskiej]
Umowa spółki partnerskiej powinna zawierać:
1) określenie wolnego zawodu wykonywanego przez partnerów w ramach spółki;
2) przedmiot działalności spółki;
3) nazwiska i imiona partnerów, którzy ponoszą nieograniczoną odpowiedzialność za
zobowiązania spółki, w przypadku przewidzianym w art. 95 § 2;
4) w przypadku gdy spółkę reprezentują tylko niektórzy partnerzy, nazwiska i imiona tych
partnerów;
5) firmę i siedzibę spółki;
6) czas trwania spółki, jeżeli jest oznaczony;
7) określenie wkładów wnoszonych przez każdego partnera i ich wartość.

Art. 92. [Forma umowy]
Umowa spółki partnerskiej powinna być zawarta na piśmie pod rygorem nieważności.

Art. 93. [Elementy zgłoszenia spółki partnerskiej do rejestru]

§ 1. Zgłoszenie spółki partnerskiej do sądu rejestrowego powinno zawierać:
1) firmę, siedzibę, adres spółki, nazwiska i imiona partnerów oraz ich adresy albo adresy do
doręczeń albo adresy do doręczeń elektronicznych;
2) określenie wolnego zawodu wykonywanego przez partnerów w ramach spółki;
3) przedmiot działalności spółki;
4) nazwiska i imiona partnerów, którzy są uprawnieni do reprezentowania spółki; nie dotyczy
to przypadku, gdy umowa spółki nie przewiduje ograniczeń prawa reprezentacji przez
partnerów;
5) nazwiska i imiona prokurentów lub osób powołanych w skład zarządu;
6) nazwiska i imiona partnerów, którzy ponoszą nieograniczoną odpowiedzialność za
zobowiązania spółki, w przypadku przewidzianym w art. 95 § 2.

§ 2. Do zgłoszenia spółki partnerskiej do sądu rejestrowego należy dołączyć dokumenty

potwierdzające uprawnienia każdego partnera do wykonywania wolnego zawodu.

§ 3. Wszelkie zmiany danych wymienionych w § 1 powinny zostać zgłoszone sądowi
rejestrowemu.

Art. 94. [Wpis konstytutywny]
Spółka partnerska powstaje z chwilą wpisu do rejestru.
Rozdział 2
Zarząd spółki

Art. 95. [Odpowiedzialność za zobowiązania spółki partnerskiej]

§ 1. Partner nie ponosi odpowiedzialności za zobowiązania spółki powstałe w związku z
wykonywaniem przez pozostałych partnerów wolnego zawodu w spółce, jak również za
zobowiązania spółki będące następstwem działań lub zaniechań osób zatrudnionych przez spółkę
na podstawie umowy o pracę lub innego stosunku prawnego, które podlegały kierownictwu innego
partnera przy świadczeniu usług związanych z przedmiotem działalności spółki.

§ 2. Umowa spółki może przewidywać, że jeden albo większa liczba partnerów godzą się na
ponoszenie odpowiedzialności tak jak wspólnik spółki jawnej.

Art. 96. [Sposób reprezentacji spółki partnerskiej]

§ 1. Każdy partner ma prawo reprezentować spółkę samodzielnie, chyba że umowa spółki
stanowi inaczej.

§ 2. Pozbawienie partnera prawa reprezentowania spółki może nastąpić tylko z ważnych
powodów uchwałą powziętą większością trzech czwartych głosów w obecności co najmniej dwóch
trzecich ogólnej liczby partnerów. Umowa spółki może przewidywać surowsze wymogi powzięcia
uchwały.

§ 3. Pozbawienie partnera prawa reprezentowania spółki na podstawie § 2 staje się skuteczne z
chwilą wpisu do rejestru.

Art. 97. [Zarząd w spółce partnerskiej]

§ 1. Umowa spółki partnerskiej może przewidywać, że prowadzenie spraw i reprezentowanie
spółki powierza się zarządowi. Przepisów art. 96 nie stosuje się.

§ 2. Do zarządu powołanego zgodnie z § 1 stosuje się odpowiednio przepisy art. 201-211 i art.
293-300.

§ 3. Członkiem zarządu jest co najmniej jeden partner. Członkiem zarządu może być także osoba

trzecia.
Rozdział 3
Rozwiązanie spółki

Art. 98. [Przyczyny rozwiązania]

§ 1. Rozwiązanie spółki powodują:
1) przyczyny przewidziane w umowie spółki;
2) jednomyślna uchwała wszystkich partnerów;
3) ogłoszenie upadłości spółki;
4) utrata przez wszystkich partnerów prawa do wykonywania wolnego zawodu;
5) prawomocne orzeczenie sądu.

§ 2. W przypadku gdy w spółce pozostaje jeden partner lub gdy tylko jeden partner posiada
uprawnienia do wykonywania wolnego zawodu związanego z przedmiotem działalności spółki,
spółka ulega rozwiązaniu najpóźniej z upływem roku od dnia zaistnienia któregokolwiek z tych
zdarzeń.

Art. 99. [Przyczyny rozwiązania – odesłanie do spółki jawnej]
Przepisy art. 59-62 i art. 64-66 stosuje się w przypadku:
1) śmierci partnera;
2) ogłoszenia upadłości partnera;
3) wypowiedzenia umowy spółki przez partnera lub wierzyciela partnera.

Art. 100. [Utrata uprawnień zawodowych]

§ 1. W przypadku utraty przez partnera uprawnień do wykonywania wolnego zawodu, powinien
on wystąpić ze spółki najpóźniej z końcem roku obrotowego, w którym utracił prawo
wykonywania wolnego zawodu.

§ 2. Wystąpienie następuje przez pisemne oświadczenie skierowane do zarządu albo do partnera
uprawnionego do reprezentowania spółki.

§ 3. Po bezskutecznym upływie terminu określonego w § 1 uważa się, że partner wystąpił ze
spółki w ostatnim dniu tego terminu.

Art. 101. [Wejście spadkobiercy partnera do spółki]
Spadkobierca partnera nie wstępuje do spółki w miejsce zmarłego partnera, chyba że umowa
spółki stanowi inaczej, z uwzględnieniem art. 87.

Dział III
Spółka komandytowa
Rozdział 1
Przepisy ogólne

Art. 102. [Definicja spółki komandytowej]
Spółką komandytową jest spółka osobowa mająca na celu prowadzenie przedsiębiorstwa pod
własną firmą, w której wobec wierzycieli za zobowiązania spółki co najmniej jeden wspólnik
odpowiada bez ograniczenia (komplementariusz), a odpowiedzialność co najmniej jednego
wspólnika (komandytariusza) jest ograniczona.

Art. 103. [Odpowiednie stosowanie przepisów o spółce jawnej]

§ 1. W sprawach nieuregulowanych w niniejszym dziale do spółki komandytowej stosuje się
odpowiednio przepisy o spółce jawnej, chyba że ustawa stanowi inaczej.

§ 2. Do spółki komandytowej, której umowa została zawarta przy wykorzystaniu wzorca umowy,
stosuje się odpowiednio przepisy o spółce jawnej, której umowa została zawarta przy
wykorzystaniu wzorca umowy.

Art. 104. [Firma spółki komandytowej]

§ 1. Firma spółki komandytowej powinna zawierać nazwisko jednego lub kilku
komplementariuszy oraz dodatkowe oznaczenie "spółka komandytowa".

§ 2. Dopuszczalne jest używanie w obrocie skrótu "sp.k.".

§ 3. Jeżeli komplementariuszem jest osoba prawna, firma spółki komandytowej powinna
zawierać pełne brzmienie firmy (nazwy) tej osoby prawnej z dodatkowym oznaczeniem "spółka
komandytowa". Nie wyklucza to zamieszczenia nazwiska komplementariusza, który jest osobą
fizyczną.

§ 4. Nazwisko komandytariusza nie może być zamieszczane w firmie spółki. W przypadku
zamieszczenia nazwiska lub firmy (nazwy) komandytariusza w firmie spółki, komandytariusz ten
odpowiada wobec osób trzecich tak jak komplementariusz.

---

Część 1 z 11