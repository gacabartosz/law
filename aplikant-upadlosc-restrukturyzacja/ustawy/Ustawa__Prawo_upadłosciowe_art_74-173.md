# Część 2/7
## Art. 74 - Art. 173

---

Zakres: Art. 74 - Art. 173
Liczba artykułów: 116
Liczba wierszy: 1189

---

Art. 74. [Powództwo o wyłączenie z masy upadłości]
1. W razie oddalenia wniosku o wyłączenie z masy upadłości wnioskodawca może w drodze
powództwa żądać wyłączenia mienia z masy upadłości.
2. Powództwo wnosi się do sądu upadłościowego w terminie miesiąca od dnia doręczenia
postanowienia sędziego-komisarza o odmowie wyłączenia z masy upadłości.
3. Powództwo może być oparte wyłącznie na twierdzeniach i zarzutach zgłoszonych we
wniosku o wyłączenie z masy upadłości. Inne twierdzenia i zarzuty mogą być zgłoszone tylko
wtedy, gdy powód wykaże, że ich wcześniejsze zgłoszenie było niemożliwe. Niezależnie od
wyniku sprawy sąd obciąży powoda kosztami procesu, jeżeli powołał nowe dowody istotne
dla rozstrzygnięcia sprawy, których nie zgłosił we wniosku o wyłączenie.
4. Sąd może zabezpieczyć powództwo przez ustanowienie zakazu zbywania lub obciążania
mienia objętego żądaniem wyłączenia z masy upadłości.
Oddział 4
Czynności upadłego dotyczące mienia wchodzącego w skład masy upadłości

Art. 75. [Utrata prawa do zarządu masą upadłości]
1. Z dniem ogłoszenia upadłości upadły traci prawo zarządu oraz możliwość korzystania z
mienia wchodzącego do masy upadłości i rozporządzania nim.
2. Sędzia-komisarz określa zakres i czas korzystania przez upadłego lub osoby mu bliskie,
którzy w dacie ogłoszenia upadłości zamieszkiwali w mieszkaniu znajdującym się w lokalu
lub w budynku wchodzącym do masy upadłości, z tego mieszkania.
3. (uchylony).

Art. 76.

(uchylony).

Art. 77. [Nieważność czynności dokonywanych przez upadłego pozbawionego prawa
zarządu]
1. Czynności prawne upadłego dotyczące mienia wchodzącego do masy upadłości są
nieważne.
2. Na wniosek osoby trzeciej sędzia-komisarz może nakazać zwrot na jej rzecz z masy
upadłości jej świadczenia wzajemnego, które osoba ta świadczyła w związku z dokonaniem
przez nią z upadłym czynności prawnej, o której mowa w ust. 1. Do zwrotu tego świadczenia
stosuje się odpowiednio przepisy o nienależnym świadczeniu.
3. Zwrot świadczenia, o którym mowa w ust. 2, można nakazać, jeżeli czynność prawna
została podjęta po ogłoszeniu upadłości i przed obwieszczeniem w Rejestrze postanowienia o
ogłoszeniu upadłości, a osoba trzecia przy zachowaniu należytej staranności nie mogła
wiedzieć o ogłoszeniu upadłości. Na postanowienie sędziego-komisarza osobie tej przysługuje
zażalenie.
4. Przepisu ust. 1 nie stosuje się do ustanowienia zabezpieczenia finansowego zgodnie z
przepisami ustawy z dnia 2 kwietnia 2004 r. o niektórych zabezpieczeniach finansowych (Dz.
U. z 2024 r. poz. 294), jeżeli zawarcie umowy lub ustanowienie zabezpieczenia finansowego
nastąpiło w dniu ogłoszenia upadłości, a uprawniony z zabezpieczenia wykaże, że nie wiedział
i przy zachowaniu należytej staranności nie mógł wiedzieć o wszczęciu postępowania
upadłościowego. Przepisu ust. 1 nie stosuje się również do zabezpieczeń, o których mowa w

art. 67.

Art. 78. [Spełnienie świadczenia do rąk upadłego pozbawionego prawa zarządu]
Spełnienie świadczenia do rąk upadłego dokonane po obwieszczeniu o ogłoszeniu upadłości
w Rejestrze nie zwalnia z obowiązku spełnienia świadczenia do masy upadłości, chyba że
równowartość świadczenia została przekazana przez upadłego do masy upadłości.

Art. 79. [Nieważność czynności podlegających ujawnieniu w księdze wieczystej i
rejestrach]
Przepisy art. 77 i 78 stosuje się również do czynności, które podlegają ujawnieniu w księdze
wieczystej i rejestrach, jeżeli przepisy szczególne nie stanowią inaczej.

Art. 80. [Skutki w zakresie zobowiązań wynikających ze zleceń rozrachunku]
1. Ogłoszenie upadłości uczestnika systemu płatności lub systemu rozrachunku papierów
wartościowych w rozumieniu ustawy z dnia 24 sierpnia 2001 r. o ostateczności rozrachunku w

systemach płatności i systemach rozrachunków papierów wartościowych oraz zasadach
nadzoru nad tymi systemami nie wstrzymuje możliwości wykorzystania:
1) środków pieniężnych i instrumentów finansowych w rozumieniu ustawy z dnia 29 lipca
2005 r. o obrocie instrumentami finansowymi (Dz. U. z 2024 r. poz. 722 i 1863 oraz z 2025
r. poz. 146), zgromadzonych i zapisanych na jego rachunku rozliczeniowym,
nieobciążonych prawem rzeczowym na rzecz osób trzecich,
2) instrumentów finansowych zapisanych na rachunku rozliczeniowym upadłego, jako
przedmiot zabezpieczenia kredytu uzyskanego w ramach systemu płatności lub systemu
rozrachunku papierów wartościowych, jeżeli kredyt taki może być udostępniony w ramach
istniejącej umowy o kredyt
- w celu wykonania zobowiązań upadłego wynikających ze zleceń rozrachunku
wprowadzonych do systemu najpóźniej w dniu roboczym systemu rozpoczynającym się w
dniu, w którym została ogłoszona upadłość.
2. Za dzień roboczy systemu uznaje się określony przez zasady funkcjonowania systemu
płatności lub systemu rozrachunku papierów wartościowych w rozumieniu ustawy, o której
mowa w art. 22 ust. 1 pkt 4, cykl wykonywania zleceń, w trakcie którego dokonywane są
rozliczenia lub rozrachunki oraz występują inne operacje z tym związane; dzień ten może
rozpoczynać się i kończyć w następujących po sobie dniach kalendarzowych.
Oddział 5
Zakaz obciążania masy upadłości

Art. 81. [Zakaz obciążania składników masy upadłości]
1. Po ogłoszeniu upadłości nie można obciążyć składników masy upadłości hipoteką,
zastawem, zastawem rejestrowym, zastawem skarbowym lub hipoteką morską w celu
zabezpieczenia wierzytelności powstałej przed ogłoszeniem upadłości.
1a. Po ogłoszeniu upadłości nie można ustanowić na składnikach masy upadłości hipoteki
przymusowej ani zastawu skarbowego, także dla zabezpieczenia wierzytelności powstałej po
ogłoszeniu upadłości.
2. Przepisu ust. 1 nie stosuje się, jeżeli wniosek o wpis hipoteki został złożony w sądzie co
najmniej na sześć miesięcy przed dniem złożenia wniosku o ogłoszenie upadłości.

Art. 82. [Wykreślenie wpisu w księdze wieczystej lub w rejestrze]
Wpis w księdze wieczystej lub rejestrze dokonany z naruszeniem art. 81 podlega wykreśleniu
z urzędu. Podstawą wykreślenia jest postanowienie sędziego-komisarza stwierdzające

niedopuszczalność wpisu. Na postanowienie sędziego-komisarza przysługuje zażalenie.
Rozdział 2
Skutki ogłoszenia upadłości co do zobowiązań upadłego

Art. 83. [Przypadki nieważności postanowień umowy]
Postanowienia umowy zastrzegające na wypadek złożenia wniosku o ogłoszenie upadłości lub
ogłoszenia upadłości zmianę lub rozwiązanie stosunku prawnego, którego stroną jest upadły, są
nieważne.

Art. 84. [Bezskuteczność postanowień umowy]
1. Postanowienie umowy, której stroną jest upadły, uniemożliwiające albo utrudniające
osiągnięcie celu postępowania upadłościowego jest bezskuteczne w stosunku do masy upadłości.
2. Umowa przeniesienia własności rzeczy, wierzytelności lub innego prawa zawarta w celu
zabezpieczenia wierzytelności jest skuteczna wobec masy upadłości, jeżeli została zawarta w
formie pisemnej z datą pewną.
3. Umowa ustanawiająca zabezpieczenie finansowe na podstawie ustawy z dnia 2 kwietnia 2004
r. o niektórych zabezpieczeniach finansowych dla swojej skuteczności wobec masy upadłości
nie wymaga zachowania formy pisemnej z datą pewną.

Art. 85. [Umowy ramowe dotyczące zawierania terminowych operacji finansowych lub
sprzedaży papierów wartościowych ze zobowiązaniem do ich odkupu]
1. Jeżeli umowa ramowa, której jedną ze stron jest upadły, zastrzega, że poszczególne umowy
szczegółowe, których przedmiotem są terminowe operacje finansowe, pożyczki instrumentów
finansowych lub sprzedaż instrumentów finansowych ze zobowiązaniem do ich odkupu, będą
zawierane w wykonaniu umowy ramowej oraz że rozwiązanie umowy ramowej powoduje
rozwiązanie wszystkich umów szczegółowych zawartych w wykonaniu tej umowy:
1) wierzytelności z tytułu poszczególnych umów szczegółowych zawartych w jej wykonaniu
nie są obejmowane układem zawartym w postępowaniu upadłościowym;
2) syndykowi nie przysługuje uprawnienie do odstąpienia od umowy ramowej, o którym
mowa w art. 98.
2. Przez terminowe operacje finansowe, o których mowa w ust. 1, rozumie się operacje, w
których ustalono cenę, kurs, stopę procentową lub indeks - a w szczególności nabywanie walut,
papierów wartościowych, złota lub innych metali szlachetnych, towarów lub praw, w tym
umowy obliczone tylko na różnicę cen, opcje i prawa pochodne - zawarte na umówioną datę lub

umówiony termin, w obrocie rynkowym.
2a. Przez instrumenty finansowe, o których mowa w ust. 1, rozumie się instrumenty finansowe
w rozumieniu przepisów ustawy z dnia 29 lipca 2005 r. o obrocie instrumentami finansowymi.
3. Każda ze stron może wypowiedzieć umowę, o której mowa w ust. 1, z zachowaniem
ustalonego w tej umowie sposobu rozliczenia stron na wypadek rozwiązania umowy.
4. Dopuszczalne jest potrącenie wierzytelności wynikającej z rozliczenia stron.
5. Do poszczególnych umów szczegółowych mających za przedmiot terminowe operacje
finansowe, pożyczki instrumentów finansowych lub sprzedaż instrumentów finansowych ze
zobowiązaniem do ich odkupu - nawet jeżeli nie zostały one zawarte w wykonaniu umowy
ramowej, o której mowa w ust. 1 - nie stosuje się przepisów art. 98 i art. 99.

Art. 85a. [Ogłoszenie upadłości dłużnika a klauzula kompensacyjna]
Ogłoszenie upadłości dłużnika nie narusza uprawnień wynikających z zamieszczonej w umowie
klauzuli kompensacyjnej, o której mowa w ustawie z dnia 2 kwietnia 2004 r. o niektórych
zabezpieczeniach finansowych, jeżeli umowa została zawarta:
1) przed dniem ogłoszenia upadłości;
2) w dniu ogłoszenia upadłości, ale przed wydaniem postanowienia o ogłoszeniu upadłości;
3) w dniu ogłoszenia upadłości, ale po wydaniu postanowienia o ogłoszeniu upadłości, jeżeli
przyjmujący zabezpieczenie może potwierdzić, że nie wiedział i nie mógł wiedzieć o
ogłoszeniu upadłości.

Art. 86. [Upadłość spółdzielni mieszkaniowej]
1. Po ogłoszeniu upadłości spółdzielni mieszkaniowej czynności określone w art. 41-43 ustawy
z dnia 15 grudnia 2000 r. o spółdzielniach mieszkaniowych (Dz. U. z 2024 r. poz. 558)
wykonuje syndyk.
2. Na syndyku ciąży obowiązek zawarcia umowy, o której mowa w art. 12, art. 17
14
, art. 17
15
,

art. 39 i art. 48 ustawy wskazanej w ust. 1, jeżeli żądanie zostało złożone spółdzielni przed
ogłoszeniem upadłości albo po ogłoszeniu upadłości na podstawie art. 54
1 
ust. 2 tej ustawy.

Art. 87.
(uchylony).

Art. 88.
(uchylony).

Art. 89.

(uchylony).

Art. 90.
(uchylony).

Art. 91. [Wymagalność zobowiązań pieniężnych upadłego]
1. Zobowiązania pieniężne upadłego, których termin płatności świadczenia jeszcze nie nastąpił,
stają się wymagalne z dniem ogłoszenia upadłości.
2. Zobowiązania majątkowe niepieniężne zmieniają się z dniem ogłoszenia upadłości na
zobowiązania pieniężne i z tym dniem stają się płatne, chociażby termin ich wykonania jeszcze
nie nastąpił.

Art. 92. [Odsetki od zobowiązań upadłego]
1. Z masy upadłości mogą być zaspokojone odsetki od wierzytelności, należne od upadłego, za
okres do dnia ogłoszenia upadłości.
2. Przepis ust. 1 nie dotyczy odsetek od wierzytelności zabezpieczonych hipoteką, wpisem w
rejestrze, zastawem, zastawem rejestrowym, zastawem skarbowym albo hipoteką morską.
Odsetki te mogą być zaspokojone tylko z przedmiotu zabezpieczenia.

Art. 93. [Przesłanki potrącenia wierzytelności]
1. Potrącenie wierzytelności upadłego z wierzytelnością wierzyciela jest dopuszczalne, jeżeli
obie wierzytelności istniały w dniu ogłoszenia upadłości, chociażby termin wymagalności jednej
z nich jeszcze nie nastąpił.
2. Do potrącenia przedstawia się całkowitą sumę wierzytelności upadłego, a wierzytelność
wierzyciela tylko w wysokości wierzytelności głównej wraz z odsetkami naliczonymi do dnia
ogłoszenia upadłości.
3. Jeżeli termin płatności nieoprocentowanego długu upadłego w dniu ogłoszenia upadłości nie
nastąpił, do potrącenia przyjmuje się sumę należności zmniejszoną o odsetki ustawowe, nie
wyższe jednak niż sześć procent, za czas od dnia ogłoszenia upadłości do dnia płatności i nie
więcej niż za okres dwóch lat.

Art. 94. [Ograniczenie możliwości potrącenia wierzytelności]
1. Potrącenie nie jest dopuszczalne, jeżeli dłużnik upadłego nabył wierzytelność w drodze
przelewu lub indosu po ogłoszeniu upadłości albo nabył ją w ciągu ostatniego roku przed dniem
ogłoszenia upadłości, wiedząc o istnieniu podstawy do ogłoszenia upadłości.
2. Potrącenie jest dopuszczalne, jeżeli nabywca stał się wierzycielem upadłego wskutek

spłacenia jego długu, za który odpowiadał osobiście albo określonymi przedmiotami
majątkowymi, i jeżeli nabywca w czasie, gdy przyjął odpowiedzialność za dług upadłego, nie
wiedział o istnieniu podstaw do ogłoszenia upadłości. Potrącenie jest zawsze dopuszczalne,
jeżeli przyjęcie odpowiedzialności nastąpiło na rok przed dniem ogłoszenia upadłości.

Art. 95. [Wyłączenie możliwości potrącenia wierzytelności]
Potrącenie nie jest dopuszczalne, jeżeli wierzyciel stał się dłużnikiem upadłego po dniu
ogłoszenia upadłości.

Art. 96. [Oświadczenie o potrąceniu]
Wierzyciel, który chce skorzystać z prawa potrącenia, składa o tym oświadczenie nie później
niż przy zgłoszeniu wierzytelności.

Art. 97. [Dochodzenie roszczeń z umów zawartych w drodze przyjęcia oferty upadłego]
Roszczenie wynikające z umowy zawartej w wyniku przyjęcia oferty złożonej przez upadłego
może być przez wierzyciela dochodzone w postępowaniu upadłościowym tylko wtedy, gdy
oświadczenie o przyjęciu oferty zostało złożone upadłemu przed dniem ogłoszenia upadłości.

Art. 98. [Wykonywanie umów wzajemnych]
1. Jeżeli w dniu ogłoszenia upadłości zobowiązania z umowy wzajemnej nie zostały wykonane
w całości lub części, syndyk może, za zgodą sędziego-komisarza, wykonać zobowiązanie
upadłego i zażądać od drugiej strony spełnienia świadczenia wzajemnego lub od umowy
odstąpić ze skutkiem na dzień ogłoszenia upadłości.
1a. Wydając zgodę, o której mowa w ust. 1, sędzia-komisarz kieruje się celem postępowania
upadłościowego, biorąc także pod uwagę ważny interes drugiej strony umowy.
1b. Na postanowienie sędziego-komisarza zażalenie przysługuje upadłemu oraz drugiej stronie
umowy.
1c. Jeżeli w dniu ogłoszenia upadłości upadły był stroną umowy innej niż umowa wzajemna,
syndyk może od umowy odstąpić, chyba że ustawa przewiduje inny skutek. Przepisy ust. 1-1b
stosuje się odpowiednio.
2. Na żądanie drugiej strony złożone w formie pisemnej z datą pewną, syndyk w terminie trzech
miesięcy oświadczy na piśmie, czy od umowy odstępuje, czy też żąda jej wykonania.
Niezłożenie w tym terminie oświadczenia przez syndyka uważa się za odstąpienie od umowy.
3. Druga strona, która ma obowiązek spełnić świadczenie wcześniej, może wstrzymać się ze
spełnieniem świadczenia, do czasu spełnienia lub zabezpieczenia świadczenia wzajemnego.
Prawo to drugiej stronie nie przysługuje, jeżeli w czasie zawarcia umowy wiedziała lub wiedzieć

powinna o istnieniu podstaw do ogłoszenia upadłości.

Art. 99. [Oświadczenie syndyka o odstąpieniu od umowy]
Jeżeli syndyk odstępuje od umowy, druga strona nie ma prawa do zwrotu spełnionego
świadczenia, chociażby świadczenie to znajdowało się w masie upadłości. Strona może
dochodzić w postępowaniu upadłościowym należności z tytułu wykonania zobowiązania i
poniesionych strat, zgłaszając te wierzytelności syndykowi za pośrednictwem systemu
teleinformatycznego obsługującego postępowanie sądowe.

Art. 100. [Prawo żądania zwrotu rzeczy ruchomej]
1. Sprzedawca może żądać zwrotu rzeczy ruchomej - także papierów wartościowych - wysłanej
upadłemu bez otrzymania ceny, jeżeli rzecz ta nie została objęta przed ogłoszeniem upadłości
przez upadłego lub przez osobę upoważnioną przez niego do rozporządzania rzeczą. Prawo
żądania zwrotu służy także komisantowi, który wysłał rzecz upadłemu.
2. Sprzedawca lub komisant, któremu rzecz została zwrócona, zwraca koszty, które zostały
poniesione lub mają być poniesione, oraz otrzymane zaliczki.
3. Syndyk może jednak rzecz zatrzymać, jeżeli zapłaci lub zabezpieczy należną od upadłego
cenę i koszty. Prawo to przysługuje syndykowi w terminie miesiąca od dnia żądania zwrotu.

Art. 101. [Zastrzeżenie prawa własności]
1. Zastrzeżone w umowie sprzedaży na rzecz sprzedawcy prawo własności nie wygasa z
powodu ogłoszenia upadłości nabywcy, jeżeli jest skuteczne wobec jego wierzycieli według
przepisów Kodeksu cywilnego.
2. (uchylony).

Art. 102. [Wygaśnięcie umowy zlecenia, komisu lub umowy o zarządzanie papierami
wartościowymi; prawo odstąpienia]
1. Zawarte przez upadłego umowy zlecenia lub komisu, w których upadły był dającym zlecenie
lub komitentem, a także umowy o zarządzanie papierami wartościowymi upadłego wygasają z
dniem ogłoszenia upadłości. Wierzytelność z tytułu poniesionej wskutek tego straty może być
dochodzona w postępowaniu upadłościowym.
2. Od zawartych przez upadłego umów zlecenia lub komisu, w których upadły był
przyjmującym zlecenie lub komisantem, można odstąpić z dniem ogłoszenia upadłości bez
odszkodowania.

Art. 103. [Wygaśnięcie umowy agencyjnej]

1. Umowa agencyjna wygasa z dniem ogłoszenia upadłości jednej ze stron.
2. W razie upadłości dającego zlecenie agent ma prawo dochodzić w postępowaniu
upadłościowym swojej wierzytelności powstałej z tytułu straty poniesionej wskutek wygaśnięcia
umowy.

Art. 104. [Rozwiązanie lub wygaśniecie umowy użyczenia]
1. W razie ogłoszenia upadłości użyczającego lub biorącego do używania, umowa użyczenia,
jeżeli rzecz już została wydana, ulega rozwiązaniu na żądanie jednej ze stron.
2. Jeżeli rzecz nie była jeszcze wydana, umowa wygasa.

Art. 105. [Wygaśnięcie umowy pożyczki]
W razie upadłości jednej ze stron umowy pożyczki, umowa pożyczki wygasa, gdy przedmiot
pożyczki nie został jeszcze wydany.

Art. 106. [Czynsz najmu rzeczy ruchomej]
Pobranie z góry przez upadłego przed ogłoszeniem upadłości czynszu najmu rzeczy ruchomej
za czas dłuższy niż sześć miesięcy, licząc od dnia ogłoszenia upadłości, nie zwalnia najemcy od
obowiązku zapłaty czynszu do masy upadłości.

Art. 107. [Obowiązywanie umowy najmu lub dzierżawy nieruchomości]
1. Umowa najmu lub dzierżawy nieruchomości upadłego wiąże strony, jeżeli przedmiot umowy
przed ogłoszeniem upadłości został wydany najemcy lub dzierżawcy.
2. Pobranie z góry przez upadłego przed ogłoszeniem upadłości czynszu najmu za czas dłuższy
niż trzy miesiące, a czynszu dzierżawy za czas dłuższy niż sześć miesięcy, licząc w obu
przypadkach od dnia ogłoszenia upadłości, jak również rozporządzanie tym czynszem, nie
zwalnia najemcy lub dzierżawcy od obowiązku zapłaty czynszu do masy upadłości.

Art. 108. [Sprzedaż nieruchomości przez syndyka]
Sprzedaż przez syndyka w toku postępowania upadłościowego nieruchomości upadłego
wywołuje takie same skutki w stosunku do umowy najmu lub dzierżawy, jak sprzedaż w
postępowaniu egzekucyjnym.

Art. 109. [Wypowiedzenie umowy najmu lub dzierżawy nieruchomości]
1. Na podstawie postanowienia sędziego-komisarza syndyk wypowiada umowę najmu lub
dzierżawy nieruchomości upadłego z zachowaniem trzymiesięcznego okresu wypowiedzenia,
także wtedy, gdy wypowiedzenie tej umowy przez upadłego nie było dopuszczalne. Sędzia-
komisarz może wydać postanowienie, jeżeli trwanie umowy utrudnia likwidację masy upadłości

albo gdy czynsz najmu lub dzierżawy odbiega od przeciętnych czynszów za najem lub
dzierżawę nieruchomości tego samego rodzaju. Na postanowienie sędziego-komisarza
przysługuje zażalenie.
2. Druga strona rozwiązanej umowy może dochodzić w postępowaniu upadłościowym
odszkodowania z powodu rozwiązania umowy najmu lub dzierżawy przed terminem
przewidzianym w umowie, zgłaszając te wierzytelności syndykowi za pośrednictwem systemu
teleinformatycznego obsługującego postępowanie sądowe.
3. Do najmu lub dzierżawy przedsiębiorstwa lub jego zorganizowanej części przepisy ust. 1 i 2
stosuje się odpowiednio.

Art. 110. [Odstąpienie od umowy najmu lub dzierżawy nieruchomości]
1. Jeżeli w dniu ogłoszenia upadłości przedmiot najmu lub dzierżawy nie był jeszcze wydany
upadłemu, każda ze stron może odstąpić od umowy najmu lub dzierżawy nieruchomości
zawartej przez upadłego jako najemcę lub dzierżawcę. Oświadczenie o odstąpieniu powinno być
złożone w terminie dwóch miesięcy od dnia ogłoszenia upadłości.
2. Odstąpienie od umowy nie pociąga za sobą obowiązku odszkodowania.
3. Jeżeli przedmiot najmu lub dzierżawy w dniu ogłoszenia upadłości był już wydany upadłemu,
syndyk może wypowiedzieć umowę najmu lub dzierżawy, także wtedy, gdy wypowiedzenie tej
umowy przez upadłego nie było dopuszczalne. Jeżeli umowa dotyczy nieruchomości, w której
prowadzone było przedsiębiorstwo upadłego, wypowiedzenie następuje z zachowaniem
trzymiesięcznego terminu wypowiedzenia, a w innych przypadkach - z zachowaniem terminu
ustawowego, chyba że terminy wypowiedzenia przewidziane w umowie są krótsze.
4. Rozwiązanie umowy nie może nastąpić przed upływem terminu, za który czynsz zapłacono z
góry. Na podstawie postanowienia sędziego-komisarza syndyk wypowiada umowę najmu lub
dzierżawy przed terminem, jeżeli dalsze trwanie umowy utrudniałoby prowadzenie
postępowania upadłościowego, w szczególności gdy prowadzi do zwiększenia kosztów
upadłości. Na postanowienie sędziego-komisarza przysługuje zażalenie.
5. Wynajmujący lub wydzierżawiający może dochodzić w postępowaniu upadłościowym
odszkodowania z powodu rozwiązania najmu lub dzierżawy przed terminem przewidzianym w
umowie, jednak za czas nie dłuższy niż dwa lata, pomniejszonego o rozliczenie nakładów
upadłego podnoszących wartość przedmiotu najmu lub dzierżawy.
6. Do najmu lub dzierżawy przedsiębiorstwa lub jego zorganizowanej części przepisy ust. 1-5
stosuje się odpowiednio.

Art. 110a. [Odstąpienie od umowy o zakazie konkurencji]

1. Syndyk może odstąpić z dniem ogłoszenia upadłości od umowy o zakazie konkurencji, o
której mowa w art. 101
2 
ustawy z dnia 26 czerwca 1974 r. - Kodeks pracy (Dz. U. z 2025 r. poz.
277), bez prawa do odszkodowania.
2. W przypadku sprzedaży przedsiębiorstwa upadłego w całości odpowiedzialność za
zobowiązania upadłego z umowy o zakazie konkurencji, o której mowa w art. 101
2 
ustawy z
dnia 26 czerwca 1974 r. - Kodeks pracy, przechodzi na nabywcę przedsiębiorstwa, chyba że
syndyk wcześniej odstąpił od umowy.

Art. 111. [Wygaśnięcie umowy kredytu]
1. Z dniem ogłoszenia upadłości umowa kredytu wygasa, jeżeli przed tym terminem
kredytodawca nie przekazał środków pieniężnych do dyspozycji upadłego. Kredytodawca może
dochodzić naprawienia szkody w postępowaniu upadłościowym, zgłaszając te wierzytelności
syndykowi za pośrednictwem systemu teleinformatycznego obsługującego postępowanie
sądowe.
2. W razie oddania do dyspozycji upadłego przed dniem ogłoszenia upadłości części środków
pieniężnych, upadły traci prawo do żądania wypłaty części nieprzekazanej.

Art. 112. [Obowiązywanie umowy rachunku bankowego i rachunku papierów
wartościowych]
Ogłoszenie upadłości nie ma wpływu na umowy rachunku bankowego, umowy rachunku
papierów wartościowych, umowy rachunku derywatów lub konta rozliczeniowego, lub umowy o
prowadzenie rachunku zbiorczego upadłego.

Art. 113. [Wygaśnięcie umowy o udostępnienie skrytek sejfowych oraz umowy
przechowania]
1. Z dniem ogłoszenia upadłości wygasają umowy o udostępnienie skrytek sejfowych oraz
umowy przechowania zawarte przez upadłego z bankiem. Wydanie złożonych w skrytkach
przedmiotów lub papierów wartościowych następuje w terminie uzgodnionym z syndykiem,
jednak nie później niż w terminie trzech miesięcy od dnia ogłoszenia upadłości.
2. Za okres korzystania ze skrytek i innych form przechowania po ogłoszeniu upadłości bank
pobiera opłaty według stawek obowiązujących strony w ostatnim miesiącu przed dniem
ogłoszenia upadłości.
3. Roszczenia banku, o których mowa w ust. 2, mogą być dochodzone w postępowaniu
upadłościowym, według zasad określonych dla dochodzenia zwrotu kosztów postępowania.

Art. 114. [Wypowiedzenie umowy leasingu]

1. W przypadku ogłoszenia upadłości korzystającego z rzeczy na podstawie umowy leasingu
syndyk może, za zgodą sędziego-komisarza, odstąpić z dniem ogłoszenia upadłości od umowy
leasingu. Przepisy art. 98 ust. 2 i art. 99 stosuje się odpowiednio.
2. W razie ogłoszenia upadłości finansującego leasing przepisów ustawy o odstąpieniu od
umowy przez syndyka nie stosuje się.

Art. 115. [Obowiązywanie umowy obowiązkowego ubezpieczenia majątkowego]
1. Ogłoszenie upadłości ubezpieczonego nie ma wpływu na umowy obowiązkowego
ubezpieczenia majątkowego.
2. Do umów ubezpieczeń majątkowych zawartych przez upadłego przed dniem ogłoszenia
upadłości stosuje się odpowiednio przepisy art. 98 i 99.

Art. 116. [Przesłanki uwzględnienia roszczenia z umowy majątkowej małżeńskiej]
Roszczenia małżonka upadłego wynikające z umowy majątkowej małżeńskiej mogą być
uwzględnione tylko wówczas, gdy była ona zawarta co najmniej dwa lata przed dniem złożenia
wniosku o ogłoszenie upadłości.

Art. 117.
(uchylony).

Art. 118.
(uchylony).
Rozdział 3
Skutki ogłoszenia upadłości co do spadków nabytych przez upadłego

Art. 119. [Powołanie upadłego do spadku]
1. Jeżeli do spadku otwartego po dniu ogłoszenia upadłości powołany zostaje upadły, spadek
wchodzi do masy upadłości. Syndyk nie składa oświadczenia o przyjęciu spadku, a spadek
uważa się za przyjęty z dobrodziejstwem inwentarza.
2. Jeżeli otwarcie spadku nastąpiło przed ogłoszeniem upadłości, a do chwili jej ogłoszenia nie
upłynął jeszcze termin do złożenia oświadczenia o przyjęciu lub odrzuceniu spadku i powołany
spadkobierca oświadczenia takiego nie złożył, przepis ust. 1 stosuje się odpowiednio.
3. Przepisy ust. 1 i 2 stosuje się odpowiednio w razie ustanowienia zapisów na rzecz upadłego.

Art. 120. [Nieważność umowy sprzedaży spadku lub udziału spadkowego oraz

rozporządzenia udziałem w przedmiocie należącym do spadku]
Umowa zbycia całości lub części spadku albo całości lub części udziału spadkowego zawarta
przez upadłego po ogłoszeniu upadłości jest nieważna. Nieważna jest też dokonana przez niego
czynność rozporządzająca udziałem w przedmiocie należącym do spadku, jak i jego zgoda na
rozporządzenie udziałem w przedmiocie należącym do spadku przez innego spadkobiercę.

Art. 121. [Wyłączenie spadku z masy upadłości]
1. Jeżeli w skład spadku wchodzą wierzytelności i prawa wątpliwe co do istnienia lub
możliwości ich wykonania, można wyłączyć spadek z masy upadłości.
2. Spadek podlega wyłączeniu, jeżeli składniki majątkowe wchodzące w skład spadku są trudno
zbywalne albo z innych przyczyn wejście spadku do masy upadłości nie byłoby korzystne dla
postępowania upadłościowego.
3. Postanowienie o wyłączeniu spadku z masy upadłości wydaje z urzędu sędzia-komisarz. Na
postanowienie przysługuje zażalenie upadłemu i wierzycielom.

Art. 122. [Oświadczenie o przyjęciu lub odrzuceniu spadku]
Jeżeli spadek zostanie wyłączony z masy upadłości, oświadczenie o przyjęciu lub odrzuceniu
spadku składa spadkobierca. Termin do złożenia oświadczenia zaczyna biec od chwili
uprawomocnienia się postanowienia o wyłączeniu.

Art. 123. [Bezskuteczność oświadczenia upadłego o odrzuceniu spadku]
Oświadczenie upadłego o odrzuceniu spadku lub zapisu windykacyjnego jest bezskuteczne w
stosunku do masy upadłości, jeżeli zostało złożone po ogłoszeniu upadłości.
Rozdział 4
Wpływ ogłoszenia upadłości na stosunki majątkowe małżeńskie upadłego

Art. 124. [Powstanie rozdzielności majątkowej; wejście majątku wspólnego do masy
upadłości]
1. Z dniem ogłoszenia upadłości jednego z małżonków powstaje między małżonkami
rozdzielność majątkowa, o której mowa w art. 53 § 1 ustawy z dnia 25 lutego 1964 r. - Kodeks
rodzinny i opiekuńczy (Dz. U. z 2023 r. poz. 2809). Jeżeli małżonkowie pozostawali w ustroju
wspólności majątkowej, majątek wspólny małżonków wchodzi do masy upadłości, a jego
podział jest niedopuszczalny.
2. (uchylony).
3. Małżonek upadłego może dochodzić w postępowaniu upadłościowym należności z tytułu

udziału w majątku wspólnym, zgłaszając tę wierzytelność syndykowi za pośrednictwem systemu
teleinformatycznego obsługującego postępowanie sądowe.
4. Domniemywa się, że majątek wspólny powstały w okresie prowadzenia przedsiębiorstwa
przez upadłego został nabyty ze środków pochodzących z dochodów tego przedsiębiorstwa.
5. Do masy upadłości nie wchodzą przedmioty służące wyłącznie małżonkowi upadłego do
prowadzenia działalności gospodarczej lub zawodowej, choćby były objęte majątkową
wspólnością małżeńską, z wyjątkiem przedmiotów majątkowych nabytych do majątku
wspólnego w ciągu dwóch lat przed dniem złożenia wniosku o ogłoszenie upadłości.

Art. 125. [Bezskuteczność ustanowienia rozdzielności majątkowej]
1. Ustanowienie rozdzielności majątkowej na podstawie orzeczenia sądu w ciągu roku przed
dniem złożenia wniosku o ogłoszenie upadłości jest bezskuteczne w stosunku do masy
upadłości, chyba że pozew o ustanowienie rozdzielności majątkowej został złożony co najmniej
na dwa lata przed dniem złożenia wniosku o ogłoszenie upadłości.
2. Po ogłoszeniu upadłości nie można ustanowić rozdzielności majątkowej z datą wcześniejszą
niż data ogłoszenia upadłości.
3. Przepis ust. 1 stosuje się odpowiednio, gdy rozdzielność majątkowa powstała z mocy prawa w
ciągu roku przed dniem złożenia wniosku o ogłoszenie upadłości w wyniku rozwodu, separacji
albo ubezwłasnowolnienia jednego z małżonków, chyba że pozew lub wniosek w sprawie został
złożony co najmniej dwa lata przed dniem złożenia wniosku o ogłoszenie upadłości.
Rozwiedziony małżonek upadłego albo małżonek upadłego może w drodze powództwa lub
zarzutu żądać uznania rozdzielności majątkowej za skuteczną w stosunku do masy upadłości,
jeżeli w chwili powstania rozdzielności majątkowej nie wiedział o istnieniu podstawy do
ogłoszenia upadłości, a powstanie rozdzielności majątkowej nie doprowadziło do
pokrzywdzenia wierzycieli. Powództwo wnosi się do sądu upadłościowego. Sąd może
zabezpieczyć powództwo przez ustanowienie zakazu zbywania lub obciążania mienia, które
stanowiło majątek wspólny małżonków.

Art. 126. [Warunki skuteczności umowy o ustanowieniu rozdzielności majątkowej]
1. Ustanowienie rozdzielności majątkowej umową majątkową jest skuteczne w stosunku do
masy upadłości tylko wtedy, gdy umowa zawarta została co najmniej dwa lata przed dniem
złożenia wniosku o ogłoszenie upadłości.
2. Przepis ust. 1 stosuje się odpowiednio, gdy umową majątkową ograniczono wspólność
majątkową.

DZIAŁ III
Bezskuteczność i zaskarżanie czynności upadłego

Art. 127. [Bezskuteczność czynności prawnych upadłego]
1. Bezskuteczne w stosunku do masy upadłości są czynności prawne dokonane przez upadłego w
ciągu roku przed dniem złożenia wniosku o ogłoszenie upadłości, którymi rozporządził on swoim
majątkiem, jeżeli dokonane zostały nieodpłatnie albo odpłatnie, ale wartość świadczenia upadłego
przewyższa w rażącym stopniu wartość świadczenia otrzymanego przez upadłego lub
zastrzeżonego dla upadłego lub dla osoby trzeciej.
2. Przepis ust. 1 stosuje się odpowiednio do ugody sądowej, uznania powództwa i zrzeczenia się
roszczenia.
3. Bezskuteczne są również zabezpieczenie i zapłata długu niewymagalnego dokonane przez
upadłego w ciągu sześciu miesięcy przed dniem złożenia wniosku o ogłoszenie upadłości. Jednak
ten, kto otrzymał zapłatę lub zabezpieczenie, może w drodze powództwa lub zarzutu żądać uznania
tych czynności za skuteczne, jeżeli w czasie ich dokonania nie wiedział o istnieniu podstawy do
ogłoszenia upadłości.
4. Przepisów ust. 1-3 nie stosuje się do zabezpieczeń ustanowionych przed dniem ogłoszenia
upadłości w związku z terminowymi operacjami finansowymi, pożyczkami instrumentów
finansowych lub sprzedażą instrumentów finansowych ze zobowiązaniem do ich odkupu, o
których mowa w art. 85 ust. 1.

Art. 128. [Bezskuteczność czynności prawnych odpłatnych dokonanych z osobami bliskimi]
1. Sędzia-komisarz z urzędu albo na wniosek syndyka uzna za bezskuteczną w stosunku do masy
upadłości odpłatną czynność prawną dokonaną przez upadłego w terminie sześciu miesięcy przed
dniem złożenia wniosku o ogłoszenie upadłości z małżonkiem, krewnym lub powinowatym w linii
prostej, krewnym lub powinowatym w linii bocznej do drugiego stopnia włącznie, z osobą
pozostającą z upadłym w faktycznym związku, prowadzącą z nim wspólnie gospodarstwo domowe
albo z przysposobionym lub przysposabiającym, chyba że druga strona czynności wykaże, że nie
doszło do pokrzywdzenia wierzycieli. Na postanowienie sędziego-komisarza przysługuje
zażalenie.
1a. Do czynności upadłego, dokonanych ze spółką, w której upadły jest członkiem zarządu,
jedynym wspólnikiem lub akcjonariuszem, oraz ze spółkami, w których osoby wymienione w ust.
1 są członkami zarządu lub jedynymi wspólnikami lub akcjonariuszami, przepis ust. 1 stosuje się.
2. Przepis ust. 1 stosuje się odpowiednio do czynności upadłego, będącego spółką lub osobą
prawną, dokonanej z jej wspólnikami, ich reprezentantami lub ich małżonkami, jak również ze

spółkami powiązanymi, ich wspólnikami, reprezentantami lub małżonkami tych osób.
3. Do czynności upadłego będącego spółką, których dokonał z inną spółką, jeżeli jedna z nich była
spółką dominującą, a także jeżeli ta sama spółka jest spółką dominującą w stosunku do upadłego i
drugiej strony czynności, przepis ust. 1 stosuje się.

Art. 128a. [Bezskuteczność przelewu wierzytelności przyszłej]
1. Bezskuteczny w stosunku do masy upadłości jest przelew wierzytelności przyszłej, jeżeli
wierzytelność ta powstanie po ogłoszeniu upadłości.
2. W przypadku gdy umowa przelewu wierzytelności została zawarta nie później niż sześć
miesięcy przed dniem złożenia wniosku o ogłoszenie upadłości w formie pisemnej z datą pewną,
przepisu ust. 1 nie stosuje się.

Art. 129. [Bezskuteczność postanowienia o wysokości wynagrodzenia reprezentanta
upadłego]
1. Jeżeli wynagrodzenie za pracę reprezentanta upadłego lub pracownika upadłego wykonującego
zadania w zakresie zarządu przedsiębiorstwem lub wynagrodzenie osoby świadczącej usługi
związane z zarządem lub nadzorem nad przedsiębiorstwem upadłego określone w umowie o pracę,
umowie o świadczenie usług lub uchwale organu upadłego zawartej lub podjętej przed dniem
ogłoszenia upadłości jest rażąco wyższe od przeciętnego wynagrodzenia za tego rodzaju pracę lub
usługi i nie jest uzasadnione nakładem pracy, sędzia-komisarz z urzędu albo na wniosek syndyka
uznaje, że określona część wynagrodzenia przypadająca za okres przed dniem ogłoszenia
upadłości, nie dłuższy jednak niż sześć miesięcy przed dniem złożenia wniosku o ogłoszenie
upadłości, jest bezskuteczna w stosunku do masy upadłości, chociażby wynagrodzenie zostało już
wypłacone. Sędzia-komisarz może uznać za bezskuteczne w całości lub części w stosunku do
masy upadłości wynagrodzenie reprezentanta upadłego, pracownika upadłego wykonującego
zadania w zakresie zarządu przedsiębiorstwem lub osoby świadczącej usługi związane z zarządem
lub nadzorem nad przedsiębiorstwem upadłego przypadające za czas po dniu ogłoszenia upadłości,
jeżeli ze względu na objęcie zarządu przez syndyka nie jest ono uzasadnione nakładem pracy.
2. W przypadku, o którym mowa w ust. 1, sędzia-komisarz określa podlegające zaspokojeniu z
masy upadłości wynagrodzenie w wysokości odpowiedniej do pracy wykonanej przez
reprezentanta upadłego, pracownika upadłego wykonującego zadania w zakresie zarządu
przedsiębiorstwem lub osobę wykonującą czynności związane z zarządem lub nadzorem nad
przedsiębiorstwem upadłego. Sędzia-komisarz wydaje postanowienie po wysłuchaniu syndyka
oraz reprezentanta, pracownika upadłego lub osoby wykonującej czynności związane z zarządem
lub nadzorem nad przedsiębiorstwem upadłego.
3. Przepis ust. 1 i 2 stosuje się odpowiednio do świadczeń przysługujących w związku z

rozwiązaniem stosunku pracy albo umowy o usługi związane z zarządem przedsiębiorstwem, z
tym że ograniczenie wysokości tych świadczeń następuje do wysokości określonych według zasad
powszechnie obowiązujących.
4. Na postanowienie sędziego-komisarza przysługuje zażalenie.

Art. 130. [Bezskuteczność obciążeń majątku upadłego]
1. Sędzia-komisarz na wniosek syndyka uzna za bezskuteczne w stosunku do masy upadłości
obciążenie majątku upadłego hipoteką, zastawem, zastawem rejestrowym lub hipoteką morską,
jeżeli upadły nie był dłużnikiem osobistym zabezpieczonego wierzyciela, a obciążenie to zostało
ustanowione w ciągu roku przed dniem złożenia wniosku o ogłoszenie upadłości i w związku z
jego ustanowieniem upadły nie otrzymał żadnego świadczenia.
2. Przepis ust. 1 stosuje się odpowiednio, jeżeli obciążenie rzeczowe ustanowione zostało w
zamian za świadczenie, które jest niewspółmiernie niskie do wartości udzielanego zabezpieczenia.
3. Bez względu na wysokość świadczenia otrzymanego przez upadłego sędzia-komisarz uzna za
bezskuteczne obciążenia, o których mowa w ust. 1 i 2, jeżeli obciążenia te zabezpieczają długi
osób, o których mowa w art. 128, chyba że druga strona wykaże, że nie doszło do pokrzywdzenia
wierzycieli.
4. Na postanowienie sędziego-komisarza przysługuje zażalenie.

Art. 130a. [Bezskuteczność kar umownych]
Sędzia-komisarz na wniosek syndyka uzna za bezskuteczne w stosunku do masy upadłości w
całości lub części kary umowne zastrzeżone na wypadek niewykonania lub nienależytego
wykonania zobowiązania, jeżeli zobowiązanie zostało w znacznej części wykonane przez upadłego
lub jeżeli kara umowna jest rażąco wygórowana. Na postanowienie sędziego-komisarza
przysługuje zażalenie.

Art. 131. [Odpowiednie stosowanie przepisów k.c. o ochronie wierzycieli]
W sprawach nieuregulowanych przepisami art. 127-130a do zaskarżenia czynności prawnych
upadłego, dokonanych z pokrzywdzeniem wierzycieli, przepisy art. 132-134 oraz przepisy
Kodeksu cywilnego o ochronie wierzyciela w przypadku niewypłacalności dłużnika stosuje się
odpowiednio.

Art. 131a. [Dzień złożenia wniosku restrukturyzacyjnego jako dzień złożenia wniosku o
ogłoszenie upadłości]
Jeżeli upadłość ogłoszono w wyniku rozpoznania wniosku o ogłoszenie upadłości złożonego nie
później niż w terminie 3 miesięcy od dnia zakończenia postępowania restrukturyzacyjnego albo

uprawomocnienia się postanowienia o umorzeniu postępowania restrukturyzacyjnego, przez dzień
złożenia wniosku o ogłoszenie upadłości, o którym mowa w art. 127-130, rozumie się dzień
złożenia wniosku restrukturyzacyjnego. Jeżeli przed dniem złożenia wniosku restrukturyzacyjnego
złożono wniosek o ogłoszenie upadłości, który został odrzucony zgodnie z art. 9a, to wówczas
przez dzień złożenia wniosku o ogłoszenie upadłości, o którym mowa w art. 127-130, rozumie się
dzień złożenia odrzuconego wniosku o ogłoszenie upadłości.

Art. 132. [Powództwo o uznanie czynności za bezskuteczną]
1. Powództwo może wytoczyć syndyk.
2. Syndyk nie ponosi opłat sądowych.
3. Nie można żądać uznania czynności za bezskuteczną po upływie dwóch lat od dnia ogłoszenia
upadłości, chyba że na podstawie przepisów Kodeksu cywilnego uprawnienie to wygasło
wcześniej. Termin ten nie ma zastosowania, gdy żądanie uznania czynności za bezskuteczną
zgłoszone zostało w drodze zarzutu.

Art. 133. [Postępowanie w sprawie zaskarżenia przez wierzyciela czynności upadłego]
1. Syndyk może wstąpić w miejsce powoda w sprawie wszczętej przez wierzyciela, który
zaskarżył czynności upadłego. W tym przypadku, jeżeli pozwanym był także upadły,
postępowanie w stosunku do niego umarza się po uprawomocnieniu się postanowienia o
ogłoszeniu upadłości.
2. Z odzyskanej części majątku syndyk zwraca wierzycielowi poniesione przez niego koszty
procesu.
3. W razie umorzenia postępowania upadłościowego lub uchylenia postępowania upadłościowego
przed zakończeniem sprawy, o której mowa w ust. 1, sąd zawiadamia o toczącym się procesie
wierzyciela, który może w ciągu dwóch tygodni przystąpić do sprawy w charakterze powoda.
Wierzyciel, który zgłosił swoje przystąpienie do sprawy, nie może żądać powtórzenia
dotychczasowego postępowania.
4. Wierzyciel, który otrzymał przed ogłoszeniem upadłości jakiekolwiek świadczenie na mocy
wyroku uznającego czynność upadłego za bezskuteczną, nie ma obowiązku wydania otrzymanego
świadczenia masie upadłości.

Art. 134. [Rozliczenia stron czynności prawnej uznanej za bezskuteczną]
1. Jeżeli czynność upadłego jest bezskuteczna z mocy prawa lub została uznana za bezskuteczną,
to, co wskutek tej czynności ubyło z majątku upadłego lub do niego nie weszło, podlega
przekazaniu do masy upadłości, a jeżeli przekazanie w naturze jest niemożliwe, do masy upadłości
wpłaca się równowartość w pieniądzu. Za zgodą sędziego-komisarza druga strona czynności może

zwolnić się z obowiązku przekazania do masy upadłości tego, co wskutek tej czynności z majątku
upadłego ubyło, przez zapłatę różnicy między wartością rynkową świadczenia dłużnika z dnia
zawarcia umowy, a wartością świadczenia otrzymanego przez dłużnika. Na postanowienie, o
którym mowa w zdaniu poprzednim, przysługuje zażalenie.
1a. Jeżeli osoba obowiązana do przekazania składników majątkowych do masy upadłości nie
wykona swojego obowiązku na wezwanie syndyka, a obowiązek przekazania składników
majątkowych do masy upadłości nie został stwierdzony prawomocnym orzeczeniem, syndyk może
w drodze powództwa żądać nakazania przekazania składników majątkowych do masy upadłości.
Powództwo wnosi się do sądu upadłościowego.
1b. Sąd może zabezpieczyć powództwo przez ustanowienie zakazu zbywania lub obciążania
składników majątkowych objętych powództwem.
2. W przypadkach, o których mowa w ust. 1, świadczenie wzajemne osoby trzeciej zwraca się tej
osobie, jeżeli znajduje się w masie upadłości oddzielnie od innego majątku lub o ile masa
upadłości jest nim wzbogacona. Jeżeli świadczenie nie podlega zwrotowi, osoba trzecia może
dochodzić wierzytelności w postępowaniu upadłościowym.

Art. 135. [Wyłączenie możliwości zaskarżania czynności prawnych]
1. Przepisów umożliwiających zaskarżanie czynności prawnych lub określających bezskuteczność
czynności prawnych dokonanych przez upadłego nie stosuje się do kompensowania dokonanego
zgodnie z art. 136 lub art. 137 i jego wyników.
2. Przepisów umożliwiających zaskarżanie czynności prawnych lub określających bezskuteczność
czynności prawnych dokonanych przez upadłego nie stosuje się także do umowy o ustanowienie
zabezpieczenia finansowego, o której mowa w ustawie z dnia 2 kwietnia 2004 r. o niektórych
zabezpieczeniach finansowych, ani do wykonania zobowiązań wynikających z takiej umowy.
DZIAŁ IV
Wpływ ogłoszenia upadłości na zlecenia rozrachunku w systemach płatności i systemach
rozrachunku papierów wartościowych

Art. 136. [Niepodważalność skutków prawnych zlecenia rozrachunku wprowadzonego do
systemu przed ogłoszeniem upadłości]
W razie ogłoszenia upadłości uczestnika systemu płatności lub systemu rozrachunku papierów
wartościowych, o którym mowa w art. 22 ust. 1 pkt 4, skutki prawne zlecenia rozrachunku
wynikające z jego wprowadzenia do systemu oraz wyniki kompensowania są niepodważalne i
wiążące dla osób trzecich, jeżeli zlecenie to zostało wprowadzone do systemu przed ogłoszeniem

upadłości.

Art. 137. [Niepodważalność skutków prawnych zlecenia rozrachunku wprowadzonego do
systemu w dniu ogłoszenia upadłości]
Jeżeli zlecenie rozrachunku, o którym mowa w art. 136, zostało wprowadzone do systemu po
ogłoszeniu upadłości i jest wykonane w dniu roboczym systemu w rozumieniu art. 80 ust. 2,
rozpoczynającym się w dniu, w którym została ogłoszona upadłość, skutki prawne wynikające z
jego wprowadzenia do systemu są niepodważalne i wiążące dla osób trzecich jedynie wtedy, gdy
podmiot prowadzący system wykaże, że w momencie, w którym zgodnie z zasadami
funkcjonowania tego systemu zlecenie to stało się nieodwołalne, nie wiedział ani nie mógł
wiedzieć o ogłoszeniu upadłości.
DZIAŁ V
Wpływ ogłoszenia upadłości na postępowania sądowe i administracyjne

Art. 137
1
.
(uchylony).

Art. 138.
(uchylony).

Art. 139.
(uchylony).

Art. 140.
(uchylony).

Art. 141.
(uchylony).

Art. 142.
(uchylony).

Art. 143.
(uchylony).

Art. 144. [Prowadzenie postępowań sądowych i administracyjnych przez syndyka]
1. Po ogłoszeniu upadłości postępowania sądowe, administracyjne lub sądowoadministracyjne

dotyczące masy upadłości mogą być wszczęte i prowadzone wyłącznie przez syndyka albo
przeciwko niemu.
2. Postępowania, o których mowa w ust. 1, syndyk prowadzi na rzecz upadłego, lecz w imieniu
własnym.
3. Przepisów ust. 1 i 2 nie stosuje się do postępowań w sprawach o należne od upadłego alimenty
oraz renty z tytułu odpowiedzialności za uszkodzenie ciała lub rozstrój zdrowia albo utratę
żywiciela oraz z tytułu zamiany uprawnień objętych treścią prawa dożywocia na dożywotnią rentę.
4. Syndyk może żądać zmiany orzeczenia lub umowy dotyczącej obowiązku alimentacyjnego.

Art. 145. [Podjęcie postępowania sądowego lub administracyjnego]
1. Postępowanie sądowe, administracyjne lub sądowoadministracyjne w sprawie wszczętej
przeciwko upadłemu przed dniem ogłoszenia upadłości o wierzytelność, która podlega zgłoszeniu
do masy upadłości, może być podjęte przeciwko syndykowi tylko w przypadku, gdy w
postępowaniu upadłościowym wierzytelność ta po wyczerpaniu trybu określonego ustawą nie
zostanie umieszczona na liście wierzytelności.
2. (uchylony).

Art. 146. [Zawieszenie postępowania egzekucyjnego]
1. Postępowanie egzekucyjne skierowane do majątku wchodzącego w skład masy upadłości,
wszczęte przed dniem ogłoszenia upadłości, ulega zawieszeniu z mocy prawa z dniem ogłoszenia
upadłości. Postępowanie to umarza się z mocy prawa po uprawomocnieniu się postanowienia o
ogłoszeniu upadłości. Zawieszenie postępowania egzekucyjnego nie stoi na przeszkodzie
przysądzeniu własności nieruchomości, jeżeli przybicia prawomocnie udzielono przed
ogłoszeniem upadłości, a nabywca egzekucyjny wpłaci w terminie cenę nabycia.
2. Sumy uzyskane w zawieszonym postępowaniu egzekucyjnym, a jeszcze niewydane, przelewa
się do masy upadłości po uprawomocnieniu się postanowienia o ogłoszeniu upadłości.
2a. Sumy uzyskane ze sprzedaży w postępowaniu egzekucyjnym składników majątkowych
obciążonych rzeczowo traktuje się w postępowaniu upadłościowym jak sumy uzyskane z
likwidacji obciążonych rzeczowo składników masy upadłości.
3. Po dniu ogłoszenia upadłości niedopuszczalne jest skierowanie egzekucji do majątku
wchodzącego w skład masy upadłości oraz wykonanie postanowienia o zabezpieczeniu lub
zarządzenia zabezpieczenia na majątku upadłego, z wyjątkiem zabezpieczenia roszczeń
alimentacyjnych oraz roszczeń o rentę z tytułu odszkodowania za wywołanie choroby,
niezdolności do pracy, kalectwa lub śmierci oraz o zamianę uprawnień objętych treścią prawa
dożywocia na dożywotnią rentę.

4. (uchylony).

Art. 147. [Utrata mocy zapisu na sąd polubowny]
Do postępowań przed sądami polubownymi przepisy art. 174 § 1 pkt 4 i 5 oraz art. 180 § 1 pkt 5
Kodeksu postępowania cywilnego, a także art. 144 i art. 145 stosuje się odpowiednio.

Art. 147a. [Odstąpienie od zapisu na sąd polubowny]
1. Jeżeli w dniu ogłoszenia upadłości postępowanie przed sądem polubownym nie zostało
wszczęte, za zgodą sędziego-komisarza syndyk może odstąpić od zapisu na sąd polubowny, jeżeli
dochodzenie roszczenia przed sądem polubownym utrudnia likwidację masy upadłości, w
szczególności gdy stan masy uniemożliwia pokrycie kosztów wszczęcia i prowadzenia
postępowania przed sądem polubownym.
2. Na żądanie drugiej strony złożone w formie pisemnej syndyk w terminie trzydziestu dni
oświadczy na piśmie, czy odstępuje od zapisu na sąd polubowny. Niezłożenie w tym terminie
oświadczenia przez syndyka uważa się za odstąpienie od zapisu na sąd polubowny.
3. Druga strona może odstąpić od zapisu na sąd polubowny, gdy syndyk mimo tego, że nie
odstąpił od zapisu na sąd polubowny, odmówi udziału w kosztach postępowania przed sądem
polubownym.
4. Na skutek odstąpienia zapis na sąd polubowny traci moc.

Art. 148.
(uchylony).
TYTUŁ IV
Przepisy ogólne o postępowaniu upadłościowym prowadzonym po ogłoszeniu upadłości
DZIAŁ I
Sąd i sędzia-komisarz
Rozdział 1
Sąd

Art. 149. [Właściwość sądu upadłościowego]
1. Po ogłoszeniu upadłości postępowanie upadłościowe toczy się w sądzie upadłościowym,
który ogłosił upadłość.

2. Jeżeli postępowanie zostało wszczęte w kilku sądach właściwych, sprawa należy do
właściwości sądu, który pierwszy wydał postanowienie o ogłoszeniu upadłości.
3. Jeżeli w toku postępowania okaże się, że właściwy jest inny sąd, sprawę przekazuje się temu
sądowi. Na postanowienie o przekazaniu nie przysługuje zażalenie. Postanowienie wiąże sąd,
któremu sprawa została przekazana. Czynności dokonane w sądzie niewłaściwym pozostają w
mocy.

Art. 150. [Skład sądu]
1. Sąd upadłościowy orzeka w składzie jednego sędziego zawodowego, z zastrzeżeniem ust. 2.
2. W przedmiocie wynagrodzenia syndyka, a także rozpoznając zażalenie na postanowienie
sędziego-komisarza sąd upadłościowy orzeka w składzie trzech sędziów zawodowych.
3. Sędzia-komisarz ani jego zastępca nie mogą wchodzić w skład sądu, który orzeka w
przedmiocie wynagrodzenia lub odwołania syndyka oraz wyłączenia z masy upadłości.
4. W przypadku uchylenia postanowienia sędziego-komisarza i przekazania sprawy do
ponownego rozpoznania, sędzia-komisarz jest wyłączony od ponownego rozpoznawania tej
sprawy. Wyłączenie to obowiązuje również w przypadku uchylenia postanowienia wydanego w
wyniku ponownego rozpoznania sprawy. W takim przypadku sprawę rozpoznaje zastępca
sędziego-komisarza albo wyznaczony sędzia.
Rozdział 2
Sędzia-komisarz i zastępca sędziego-komisarza

Art. 151. [Sędzia-komisarz]
1. Po ogłoszeniu upadłości czynności postępowania upadłościowego wykonuje sędzia-komisarz,
z wyjątkiem czynności, dla których właściwy jest sąd.
1a. Funkcję sędziego-komisarza może pełnić referendarz sądowy.
1b. Jeżeli funkcję sędziego-komisarza pełni referendarz sądowy, czynności wskazane w art. 57
ust. 3 i 4, art. 58 ust. 1-3, art. 63a, art. 73 ust. 2, art. 121 ust. 3, art. 259 ust. 1 i 1a, art. 315 i art.
350 ust. 1 i 2 wykonuje jako sędzia-komisarz wyznaczony do wykonania danej czynności sędzia,
do którego przepisy o czynnościach sędziego-komisarza stosuje się odpowiednio.
1c. Na czynności referendarza sądowego pełniącego funkcję sędziego-komisarza przysługuje
skarga w przypadkach, w których na postanowienie sędziego-komisarza przysługuje zażalenie.
Wniesienie skargi na postanowienie referendarza sądowego nie powoduje utraty mocy
zaskarżonego postanowienia. Przepisy o zażaleniu na postanowienie sędziego-komisarza stosuje
się odpowiednio.

1d. Jeżeli wniesiono skargę na postanowienie referendarza sądowego wydane na podstawie art.
395 § 2 Kodeksu postępowania cywilnego, ponowne wydanie postanowienia na tej podstawie
przez referendarza sądowego nie jest dopuszczalne.
1e. Sąd rozpoznaje skargę w składzie jednego sędziego jako sąd drugiej instancji. Po
rozpoznaniu skargi sąd utrzymuje w mocy albo zmienia zaskarżone postanowienie.
2. Zastępca sędziego-komisarza wykonuje czynności sędziego-komisarza, jeżeli ustawa tak
stanowi oraz w czasie trwania przemijającej przeszkody do wykonywania tych czynności przez
sędziego-komisarza.
3. W szczególnie uzasadnionych przypadkach, również po ogłoszeniu upadłości, sąd może
wskazać, że czynności sędziego-komisarza może wykonywać więcej niż jeden zastępca
sędziego-komisarza. Przepis art. 51 ust. 1 pkt 6 stosuje się,
4. Do zastępcy sędziego-komisarza przepisy dotyczące sędziego-komisarza stosuje się
odpowiednio.
5. W czasie trwania przemijającej przeszkody do wykonywania czynności przez sędziego-
komisarza i jego zastępcę czynności wykonuje jako sędzia-komisarz wyznaczony sędzia, do
którego przepisy o czynnościach sędziego-komisarza stosuje się odpowiednio.
6. Jeżeli do wykonania określonej czynności właściwy jest sędzia-komisarz, a czynność ta ma
być wykonana po dniu zakończenia postępowania albo uprawomocnienia się postanowienia o
umorzeniu postępowania, właściwy do jej wykonania jest sąd w składzie jednoosobowym.

Art. 152. [Zadania sędziego-komisarza]
1. Sędzia-komisarz kieruje tokiem postępowania upadłościowego, sprawuje nadzór nad
czynnościami syndyka, oznacza czynności, których wykonywanie przez syndyka jest
niedopuszczalne bez jego zezwolenia lub bez zezwolenia rady wierzycieli, jak również zwraca
uwagę na popełnione przez syndyka uchybienia.
2. Sędzia-komisarz pełni ponadto inne czynności określone w ustawie.
3. Sędzia-komisarz i syndyk mogą porozumiewać się w sprawach dotyczących postępowania
upadłościowego bezpośrednio oraz z użyciem środków bezpośredniego porozumiewania się na
odległość, w szczególności przez telefon, faks lub pocztę elektroniczną.
4. Jeżeli czynność, do której wykonania właściwy jest sędzia-komisarz, ma być wykonana po
dniu uprawomocnienia się postanowienia o stwierdzeniu zakończenia albo umorzeniu
postępowania, właściwy do jej wykonania jest sąd.

Art. 153. [Rozpoznawanie skargi na czynności komornika]
Skargi na czynności komornika rozpoznaje w postępowaniu upadłościowym sędzia-komisarz.


Art. 154. [Prawa i obowiązki sędziego-komisarza]
Sędzia-komisarz w zakresie swych czynności ma prawa i obowiązki sądu i przewodniczącego.

Art. 155. [Obowiązek udzielania pomocy sędziemu-komisarzowi]
1. Organy administracji publicznej obowiązane są udzielać pomocy sędziemu-komisarzowi w
wykonywaniu jego czynności.
2. (uchylony).
DZIAŁ II
Syndyk i zastępca syndyka

Art. 156. [Powołanie syndyka]
1. W przypadku ogłoszenia upadłości powołuje się syndyka.
2. (uchylony).
3. (uchylony).
4. Syndyk niezwłocznie, nie później niż wraz z podjęciem pierwszej czynności przed sądem lub
sędzią-komisarzem, składa do akt postępowania dokument potwierdzający zawarcie umowy
ubezpieczenia odpowiedzialności cywilnej za szkody wyrządzone w związku z pełnieniem funkcji.
Koszty ubezpieczenia nie stanowią kosztów postępowania upadłościowego i nie podlegają
zwrotowi z masy upadłości.
5. (uchylony).

Art. 156
1
.
(uchylony).

Art. 157. [Syndyk]
1. Funkcję syndyka może pełnić osoba fizyczna, która posiada pełną zdolność do czynności
prawnych i licencję doradcy restrukturyzacyjnego oraz ma konto doradcy restrukturyzacyjnego w
systemie teleinformatycznym obsługującym postępowanie sądowe.
2. Funkcję syndyka może również pełnić spółka handlowa, której wspólnicy ponoszący
odpowiedzialność za zobowiązania spółki bez ograniczenia całym swoim majątkiem albo
członkowie zarządu reprezentujący spółkę posiadają licencję, o której mowa w ust. 1, oraz która
ma konto doradcy restrukturyzacyjnego w systemie teleinformatycznym obsługującym
postępowanie sądowe.
2a. Spółka handlowa, której wspólnicy ponoszący odpowiedzialność za zobowiązania spółki bez

ograniczenia całym swoim majątkiem albo członkowie zarządu reprezentujący spółkę posiadają
licencję, o której mowa w ust. 1, i która zamierza wykonywać obowiązki w postępowaniach
upadłościowych, zakłada konto doradcy restrukturyzacyjnego w systemie teleinformatycznym
obsługującym postępowanie sądowe.
3. Zasady i tryb wydawania licencji, o której mowa w ust. 1, określi odrębna ustawa.
4. (uchylony).
5. W postanowieniu, w którym wyznacza się syndyka, wskazuje się numer licencji doradcy
restrukturyzacyjnego syndyka lub numer w Krajowym Rejestrze Sądowym wyznaczonej do
pełnienia funkcji syndyka spółki.
6. Jeżeli ustawa wymaga, aby osoba wyznaczona do pełnienia funkcji syndyka posiadała także
tytuł kwalifikowanego doradcy restrukturyzacyjnego, funkcję syndyka może również pełnić spółka
handlowa, której wspólnicy ponoszący odpowiedzialność za zobowiązania spółki bez ograniczenia
całym swoim majątkiem albo członkowie zarządu reprezentujący spółkę posiadają także tytuł
kwalifikowanego doradcy restrukturyzacyjnego.

Art. 157
1
. [Reguły wyznaczenia syndyka]
1. Sąd wyznacza syndyka, biorąc pod uwagę liczbę spraw, w których osoba posiadająca licencję
doradcy restrukturyzacyjnego pełni funkcję nadzorcy sądowego lub zarządcy w postępowaniach
restrukturyzacyjnych lub syndyka w innych postępowaniach upadłościowych, a także jej
doświadczenie i dodatkowe kwalifikacje.
2. Przepis ust. 1 stosuje się odpowiednio w przypadku wyznaczania syndyka będącego spółką
handlową.
3. W przypadku:
1) przedsiębiorcy, który w co najmniej jednym z dwóch ostatnich lat obrotowych:
a) zatrudniał średniorocznie 250 lub więcej pracowników lub
b) osiągnął roczny obrót netto ze sprzedaży towarów, wyrobów i usług oraz operacji
finansowych przekraczający równowartość w złotych 50 milionów euro, lub
c) osiągnął sumy aktywów bilansu sporządzonego na koniec jednego z tych lat, które
przekroczyły równowartość w złotych 43 milionów euro,
2) spółki o istotnym znaczeniu dla gospodarki państwa, umieszczonej w wykazie określonym
w przepisach wykonawczych wydanych na podstawie art. 31 ust. 2 ustawy z dnia 16 grudnia
2016 r. o zasadach zarządzania mieniem państwowym (Dz. U. z 2024 r. poz. 125, 834, 1823,
1897 i 1940),
3) przedsiębiorcy realizujący zadania na rzecz Sił Zbrojnych, o których mowa w art. 648
ustawy z dnia 11 marca 2022 r. o obronie Ojczyzny (Dz. U. z 2024 r. poz. 248, z późn. zm.)

– sąd wyznacza do pełnienia funkcji syndyka osobę posiadającą licencję doradcy
restrukturyzacyjnego z tytułem kwalifikowanego doradcy restrukturyzacyjnego.

Art. 157a. [Syndyk - wyłączenia]
1. Syndykiem nie może być osoba fizyczna lub spółka handlowa, która:
1) jest wierzycielem lub dłużnikiem upadłego, małżonkiem, wstępnym, zstępnym,
rodzeństwem, powinowatym upadłego lub jego wierzyciela w tej samej linii czy stopniu, osobą
pozostającą z nim w stosunku przysposobienia lub małżonkiem tej osoby albo osobą
pozostającą z upadłym w faktycznym związku, prowadzącą z nim wspólnie gospodarstwo
domowe;
2) jest lub była zatrudniona przez upadłego na podstawie stosunku pracy albo wykonywała
pracę lub świadczyła usługi na rzecz upadłego na podstawie innego stosunku prawnego;
3) jest lub była członkiem organu, prokurentem lub pełnomocnikiem upadłego, albo jest lub w
okresie dwóch lat przed dniem złożenia wniosku o ogłoszenie upadłości była wspólnikiem albo
akcjonariuszem posiadającym udziały albo akcje w wysokości wyższej niż 5% kapitału
zakładowego dłużnika lub wierzyciela, a w przypadku prostej spółki akcyjnej - więcej niż 5%
akcji tej spółki;
4) jest lub była spółką powiązaną z upadłym lub jest lub była członkiem organu, prokurentem
lub pełnomocnikiem takiej spółki albo jest lub w okresie dwóch lat przed dniem złożenia
wniosku o ogłoszenie upadłości była wspólnikiem albo akcjonariuszem posiadającym udziały
albo akcje w wysokości wyższej niż 5% kapitału zakładowego spółki powiązanej z dłużnikiem,
a w przypadku prostej spółki akcyjnej - więcej niż 5% akcji tej spółki;
5) pełniła funkcję nadzorcy lub zarządcy w prowadzonym wcześniej wobec upadłego
postępowaniu restrukturyzacyjnym.
2. Syndyk oraz jego małżonek, wstępny, zstępny, rodzeństwo, osoba pozostająca z nim w stosunku
przysposobienia lub małżonek takiej osoby, jak również osoba pozostająca z nim w faktycznym
związku, prowadząca z nim wspólnie gospodarstwo domowe, nie mogą nabyć rzeczy ani praw
pochodzących ze sprzedaży dokonanej w postępowaniu upadłościowym, w którym syndyk pełni
albo pełnił tę funkcję.
2a. Do innych umów zawieranych przez syndyka w toku postępowania przepis ust. 2 stosuje się
odpowiednio, chyba że sędzia-komisarz postanowi inaczej.
3. Przeszkoda, o której mowa w ust. 1 pkt 1, trwa mimo ustania małżeństwa lub przysposobienia.
4. Syndyk niezwłocznie, nie później niż wraz z podjęciem pierwszej czynności przed sądem lub
sędzią-komisarzem, składa do akt postępowania oświadczenie, że nie zachodzą przeszkody, o

których mowa w ust. 1.

Art. 158.
(uchylony).

Art. 159. [Zastępca syndyka]
1. Na wniosek syndyka lub z urzędu sędzia-komisarz może powołać zastępcę syndyka, jeżeli jest
to potrzebne, zwłaszcza w przypadku wykonywania czynności w innym okręgu sądowym.
2. Sędzia-komisarz określa zakres czynności zastępcy syndyka.
3. Do zastępcy syndyka przepisy ustawy o syndyku stosuje się odpowiednio.

Art. 160. [Odpowiedzialność syndyka]
1. W sprawach dotyczących masy upadłości syndyk dokonuje czynności w imieniu własnym na
rachunek upadłego.
2. Syndyk nie odpowiada za zobowiązania zaciągnięte w sprawach dotyczących masy upadłości.
3. Syndyk odpowiada za szkodę wyrządzoną na skutek nienależytego wykonywania obowiązków.

Art. 160a. [Rejestrowanie w systemie teleinformatycznym przychodów i wydatków masy
upadłości]
Syndyk na bieżąco rejestruje w systemie teleinformatycznym obsługującym postępowanie sądowe
wpływy i wydatki masy upadłości.

Art. 161. [Udzielanie pełnomocnictw]
1. Syndyk może udzielać pełnomocnictw do dokonywania czynności prawnych. Może też udzielać
pełnomocnictw procesowych w postępowaniach sądowych, administracyjnych,
sądowoadministracyjnych i przed sądami polubownymi.
2. Za szkodę wyrządzoną przez pełnomocników syndyk odpowiada jak za działanie własne.

Art. 162. [Wynagrodzenie syndyka]
1. Wynagrodzenie syndyka ustala się jako sumę pięciu części składowych, w granicach od
dwukrotności do dwustusześćdziesięciokrotności podstawy wynagrodzenia.
2. Części składowe wynagrodzenia ustala się według następujących zasad:
1) część zależna od sumy wypłaconej wierzycielom w ramach wykonania planów podziału
powiększonej o koszty rozwiązania stosunków pracy z pracownikami pozostającymi w
zatrudnieniu w dniu ogłoszenia upadłości:
a) jedna podstawa wynagrodzenia - dla sumy do 100 000,00 zł,

b) cztery podstawy wynagrodzenia - dla sumy od 100 000,01 zł do 1 000 000,00 zł,
c) dziesięć podstaw wynagrodzenia - dla sumy od 1 000 000,01 zł do 10 000 000,00 zł,
d) trzydzieści podstaw wynagrodzenia - dla sumy od 10 000 000,01 zł do 100 000 000,00
zł,
e) osiemdziesiąt podstaw wynagrodzenia - dla sumy przekraczającej 100 000 000,00 zł;
2) część zależna od liczby pracowników zatrudnionych w dniu ogłoszenia upadłości:
a) połowa podstawy wynagrodzenia - od 1 do 10 pracowników,
b) trzy podstawy wynagrodzenia - od 11 do 50 pracowników,
c) dziesięć podstaw wynagrodzenia - od 51 do 200 pracowników,
d) dwadzieścia podstaw wynagrodzenia - od 201 do 400 pracowników,
e) trzydzieści podstaw wynagrodzenia - powyżej 400 pracowników;
3) część zależna od liczby wierzycieli biorących udział w postępowaniu:
a) połowa podstawy wynagrodzenia - do 10 wierzycieli,
b) dwie podstawy wynagrodzenia - od 11 do 100 wierzycieli,
c) cztery podstawy wynagrodzenia - od 101 do 500 wierzycieli,
d) dwadzieścia podstaw wynagrodzenia - od 501 do 1000 wierzycieli,
e) czterdzieści podstaw wynagrodzenia - powyżej 1000 wierzycieli;
4) część zależna od czasu trwania postępowania upadłościowego od dnia ogłoszenia upadłości
do dnia wykonania ostatecznego planu podziału:
a) dla postępowań, w których suma podstaw wynagrodzenia określonych w pkt 1-3 nie
przekracza ośmiokrotności:
– cztery podstawy wynagrodzenia, jeżeli postępowanie trwało nie dłużej niż sześć
miesięcy,
– dwie podstawy wynagrodzenia, jeżeli postępowanie trwało powyżej sześciu miesięcy,
ale nie dłużej niż dwanaście miesięcy,
– jeżeli postępowanie trwało powyżej dwunastu miesięcy, wynagrodzenia nie podwyższa
się o ten składnik,
b) dla postępowań, w których suma podstaw wynagrodzenia określonych w pkt 1-3
przekracza ośmiokrotność i nie jest większa niż czterdziestokrotność:
– osiem podstaw wynagrodzenia, jeżeli postępowanie trwało nie dłużej niż dwanaście
miesięcy,
– cztery podstawy wynagrodzenia, jeżeli postępowanie trwało powyżej dwunastu
miesięcy, ale nie dłużej niż dwadzieścia cztery miesiące,
– jeżeli postępowanie trwało powyżej dwudziestu czterech miesięcy, wynagrodzenia nie
podwyższa się o ten składnik,

c) dla postępowań, w których suma podstaw wynagrodzenia określonych w pkt 1-3
przekracza czterdziestokrotność:
– czterdzieści podstaw wynagrodzenia, jeżeli postępowanie trwało nie dłużej niż
osiemnaście miesięcy,
– dwadzieścia podstaw wynagrodzenia, jeżeli postępowanie trwało powyżej osiemnastu
miesięcy, ale nie dłużej niż trzydzieści sześć miesięcy,
– jeżeli postępowanie trwało powyżej trzydziestu sześciu miesięcy, wynagrodzenia nie
podwyższa się o ten składnik;
5) część ustalana przez sąd do siedemdziesięciu podstaw wynagrodzenia w zależności od
stopnia trudności prowadzonego postępowania i jego efektywności, w szczególności od
skomplikowania sytuacji prawnej i faktycznej masy upadłości, rozproszenia majątku oraz
optymalizacji kosztów postępowania.
3. Przez podstawę wynagrodzenia należy rozumieć przeciętne miesięczne wynagrodzenie w
sektorze przedsiębiorstw bez wypłat nagród z zysku w trzecim kwartale roku poprzedniego,
ogłoszone przez Prezesa Głównego Urzędu Statystycznego.

Art. 163. [Wynagrodzenie wstępne syndyka]
1. Sąd ustala wynagrodzenie wstępne syndyka na wniosek syndyka, złożony po złożeniu planu
likwidacyjnego, w terminie trzydziestu dni od dnia złożenia wniosku.
2. We wniosku o ustalenie wynagrodzenia wstępnego podaje się aktualne, według stanu na dzień
złożenia wniosku, informacje o:
1) przewidywanej sumie zaspokojenia wierzycieli w ramach poszczególnych kategorii
zaspokojenia;
2) liczbie zatrudnionych pracowników;
3) liczbie wierzycieli;
4) przewidywanym zgodnie z planem likwidacyjnym czasie trwania postępowania;
5) stopniu skomplikowania sytuacji prawnej i faktycznej masy upadłości, rozproszeniu i stanie
majątku oraz innych okolicznościach mających znaczenie dla nakładu pracy syndyka.
3. Ustalając wynagrodzenie wstępne, sąd stosuje zasady określone w art. 162, biorąc pod uwagę
wskaźniki i okoliczności podane we wniosku oraz prawdopodobieństwo realizacji planu
likwidacyjnego zgodnie z jego założeniami.
4. Na postanowienie w przedmiocie ustalenia wynagrodzenia wstępnego zażalenie przysługuje
wyłącznie upadłemu i syndykowi.

Art. 164. [Zaliczki na wynagrodzenie]

1. Po ustaleniu wynagrodzenia wstępnego syndyk pobiera z masy upadłości zaliczki w wysokości
do 75% wynagrodzenia wstępnego w czterech ratach:
1) 10% - po uprawomocnieniu się postanowienia o wynagrodzeniu wstępnym;
2) 25% - po złożeniu listy wierzytelności;
3) 15% - po złożeniu pierwszego planu podziału;
4) 25% - po przeprowadzeniu pełnej likwidacji masy upadłości.
2. Zaliczkę na wynagrodzenie wypłaca się na podstawie rachunku wystawionego przez syndyka.

Art. 165. [Ustalanie wynagrodzenia syndyka]
1. Sąd wydaje postanowienie w przedmiocie wynagrodzenia ostatecznego na wniosek syndyka
złożony w terminie tygodnia od dnia złożenia ostatecznego planu podziału albo doręczenia mu
postanowienia o odwołaniu lub zmianie syndyka albo umorzeniu postępowania. Złożenie wniosku
z uchybieniem terminu skutkuje przyznaniem wynagrodzenia ostatecznego w wysokości
dotychczas pobranych zaliczek, chyba że sąd postanowi o przyznaniu niższego wynagrodzenia i
zwrocie części zaliczek. Do dnia wydania postanowienia w przedmiocie wynagrodzenia
ostatecznego syndyk może złożyć wniosek o przywrócenie terminu, wykazując, że uchybienie
terminu nastąpiło bez jego winy.
2. We wniosku o przyznanie wynagrodzenia ostatecznego podaje się aktualne, według stanu na
dzień złożenia wniosku, informacje o:
1) sumie wypłaconej wierzycielom w ramach wykonania planów podziału oraz o poniesionych
z masy upadłości kosztach rozwiązania stosunków pracy z pracownikami pozostającymi w
zatrudnieniu na dzień ogłoszenia upadłości;
2) liczbie pracowników zatrudnionych w dniu ogłoszenia upadłości;
3) liczbie wierzycieli, którzy zgłosili swoje wierzytelności, oraz o liczbie wierzycieli
umieszczonych na liście wierzytelności z urzędu;
4) czasie trwania postępowania;
5) trudnościach prowadzonego postępowania i jego efektywności, w tym informacje o
wysokości kosztów postępowania i innych zobowiązaniach masy upadłości.

Art. 166. [Przyznanie wynagrodzenia ostatecznego. Pobranie wynagrodzenia]
1. Sąd niezwłocznie doręcza odpis wniosku syndyka o przyznanie wynagrodzenia ostatecznego
upadłemu i członkom rady wierzycieli albo informuje ich, że syndyk nie złożył takiego wniosku w
terminie. Upadły i członkowie rady wierzycieli mogą w terminie tygodnia zająć stanowisko w
sprawie wniosku, o czym należy ich pouczyć.

2. Sąd ustala wynagrodzenie ostateczne niezwłocznie po przedstawieniu stanowisk, o których
mowa w ust. 1, albo bezskutecznym upływie terminu na ich przedstawienie.
3. Syndyk jest uprawniony do pobrania wynagrodzenia w wysokości ustalonej w prawomocnym
postanowieniu o ustaleniu wynagrodzenia ostatecznego niezwłocznie po wydaniu postanowienia o
zatwierdzeniu ostatecznego planu podziału.
4. Jeżeli syndyk jest obowiązany wydać dłużnikowi jego majątek na skutek uprawomocnienia się
postanowienia o umorzeniu lub zakończeniu postępowania, a postanowienie o przyznaniu
wynagrodzenia ostatecznego nie jest jeszcze prawomocne, kwota wynagrodzenia podlega złożeniu
do depozytu sądowego, w wysokości różnicy między wynagrodzeniem wnioskowanym a sumą
pobranych zaliczek, chyba że sąd, mając na względzie ważny interes dłużnika, postanowi o
ograniczeniu wysokości zabezpieczenia do kwoty ustalonej w nieprawomocnym postanowieniu o
przyznaniu wynagrodzenia ostatecznego. Sąd postanowi o wydaniu syndykowi kwoty złożonej do
depozytu sądowego na wniosek syndyka na podstawie prawomocnego postanowienia o ustaleniu
wynagrodzenia ostatecznego. W przedmiocie złożenia i wydania z depozytu orzeka sąd w składzie
jednoosobowym.
5. Jeżeli wynagrodzenie ostateczne ustalono w wysokości niższej niż 75% wynagrodzenia
wstępnego, syndyk jest obowiązany zwrócić do masy upadłości różnicę między sumą pobranych
zaliczek a wynagrodzeniem ostatecznym. W postanowieniu o przyznaniu wynagrodzenia
ostatecznego sąd określi kwotę podlegającą zwrotowi.
6. Na postanowienie sądu w przedmiocie ustalenia wynagrodzenia ostatecznego i zwrotu zaliczek
przysługuje zażalenie. Zażalenie przysługuje również syndykowi.
7. Prawomocne postanowienie o przyznaniu wynagrodzenia ostatecznego stanowi tytuł
egzekucyjny przeciwko syndykowi oraz upadłemu.

Art. 167. [Wynagrodzenie w przypadku zmiany syndyka lub umorzenia postępowania]
1. Jeżeli syndyk został odwołany lub w przypadku zmiany syndyka przed dniem złożenia
sprawozdania ostatecznego, zachowuje on prawo do zaliczek pobranych zgodnie z art. 164 do
czasu ustalenia wynagrodzenia ostatecznego.
2. Ustalając wynagrodzenie ostateczne w postępowaniu upadłościowym, w którym funkcję pełniło
kilku syndyków, sąd rozdziela wynagrodzenie między nich proporcjonalnie do czasu pełnienia
funkcji w postępowaniu, przy czym sąd może zdecydować o odstąpieniu od proporcjonalnego
podziału, w szczególności jeżeli jest to uzasadnione zróżnicowanym wpływem poszczególnych
syndyków na zaistnienie okoliczności, o której mowa w art. 162 ust. 2 pkt 1, oraz ich nakładem
pracy.
3. W przypadku umorzenia postępowania upadłościowego albo jego uchylenia sąd przyznaje

syndykowi wynagrodzenie ostateczne, mając na uwadze okoliczności, o których mowa w art. 162,
nakład pracy syndyka i czas trwania postępowania.
4. Jeżeli przyznana syndykowi część wynagrodzenia ostatecznego przekracza wartość pobranych
zaliczek, przepis art. 166 ust. 5 stosuje się odpowiednio.

Art. 167a. [Podwyższenie wynagrodzenia o podatek VAT]
Wynagrodzenie i zaliczki na wynagrodzenie syndyka obowiązanego do rozliczenia podatku od
towarów i usług podwyższa się o kwotę podatku od towarów i usług.

Art. 167b. [Dziedziczenie roszczenia o wynagrodzenie]
1. W przypadku śmierci syndyka roszczenie o należne mu wynagrodzenie należy do spadku po
nim.
2. O wynagrodzeniu syndyka w przypadku, o którym mowa w ust. 1, orzeka sąd z urzędu.

Art. 168. [Sprawozdania syndyka i zastępcy syndyka]
1. Syndyk składa sędziemu-komisarzowi w terminach przez niego wyznaczonych, przynajmniej co
trzy miesiące, sprawozdanie, które obejmuje raport ze zmian w stanie i składzie masy upadłości w
okresie sprawozdawczym, w tym stan środków pieniężnych na początek i koniec okresu
sprawozdawczego, raport ze zmian stanu wierzytelności oraz niezaspokojonych przez syndyka
zobowiązań masy upadłości w okresie sprawozdawczym, raport z wpływów i wydatków w okresie
sprawozdawczym, informację o stanie środków pieniężnych w kasie i na rachunkach bankowych
na początek i koniec okresu sprawozdawczego oraz opis czynności syndyka w okresie
sprawozdawczym z uzasadnieniem.
2. Zastępca syndyka, jeżeli został ustanowiony, składa syndykowi sprawozdanie w zakresie
swoich czynności, obejmujące elementy wskazane w ust. 1, w terminach wyznaczonych przez
syndyka. Syndyk składa to sprawozdanie wraz ze swoim sprawozdaniem sędziemu-komisarzowi.
3. (uchylony).
4. Po zakończeniu pełnienia funkcji syndyk i jego zastępcy składają sędziemu-komisarzowi
sprawozdanie ostateczne, które obejmuje raport ze zmian w stanie i składzie masy upadłości w
okresie postępowania upadłościowego ze wskazaniem łącznej kwoty uzyskanej z likwidacji masy
upadłości, raport ze zmian stanu wierzytelności w okresie postępowania upadłościowego ze
wskazaniem stopnia zaspokojenia wierzycieli w poszczególnych kategoriach oraz
niezaspokojonych przez syndyka zobowiązań masy upadłości, raport z wpływów i wydatków w
okresie postępowania upadłościowego oraz opis czynności syndyka w okresie postępowania
upadłościowego z uzasadnieniem. Sprawozdanie ostateczne obejmuje również wskazanie miejsca
zarchiwizowania dokumentów upadłego. O niezłożeniu sprawozdania ostatecznego, mimo

wezwania do jego złożenia w terminie tygodnia, sędzia-komisarz zawiadamia Ministra
Sprawiedliwości.
5. W terminie 30 dni upadły i wierzyciele mogą wnosić zarzuty dotyczące wydatków poniesionych
przez syndyka lub zastępcę syndyka, wskazanych w sprawozdaniach, o których mowa w ust. 1 i 2.
Zarzuty wniesione po upływie terminu lub nieodpowiadające wymogom formalnym pisma
procesowego pozostawia się bez rozpoznania. Przepisu art. 130 § 1 Kodeksu postępowania
cywilnego nie stosuje się.
5a. (uchylony).
5b. Sędzia-komisarz w wyniku rozpoznania zarzutów lub z urzędu w terminie dwóch miesięcy od
dnia złożenia sprawozdania odmawia uznania w całości lub części określonego wydatku oraz
orzeka o zwrocie do masy upadłości kwoty poniesionej z tytułu wydatku, którego uznania
odmówiono.
5c. Sędzia-komisarz zatwierdza sprawozdanie ostateczne albo odmawia jego zatwierdzenia w
całości lub części, jeżeli syndyk dokonał czynności niezgodnych z prawem lub skutkujących
pokrzywdzeniem wierzycieli lub upadłego albo mimo wezwania nie wykonał w zakreślonym
terminie wszystkich obowiązków. Prawomocne postanowienie o odmowie zatwierdzenia
sprawozdania ostatecznego w całości lub części doręcza się Ministrowi Sprawiedliwości.
5d. Na postanowienie sędziego-komisarza, o którym mowa w ust. 5b i 5c, oraz na postanowienie o
oddaleniu zarzutów przysługuje zażalenie. Zażalenie przysługuje również syndykowi.
Prawomocne postanowienie zobowiązujące syndyka do zwrotu do masy upadłości kwoty
poniesionej z tytułu wydatku, którego uznania odmówiono, stanowi tytuł egzekucyjny przeciwko
syndykowi.
6. Do sprawozdań, o których mowa w ust. 1 i 4, nie stosuje się przepisów o rachunkowości.
7. (uchylony).
8. (uchylony).

Art. 169. [Obowiązki sprawozdawcze]
1. Syndyk wykonuje obowiązki sprawozdawcze ciążące na upadłym. Syndyk nie odpowiada za
opóźnienia w realizacji tych obowiązków spowodowane nieprzekazaniem mu dokumentacji lub
przekazaniem dokumentacji nierzetelnej lub niekompletnej.
2. Obowiązek przekazywania informacji, o którym mowa w art. 56 ust. 1 pkt 2 i ust. 7 oraz art. 70
ustawy z dnia 29 lipca 2005 r. o ofercie publicznej i warunkach wprowadzania instrumentów
finansowych do zorganizowanego systemu obrotu oraz o spółkach publicznych, a także art. 17 ust.
1 i 2 oraz art. 19 ust. 3 rozporządzenia Parlamentu Europejskiego i Rady (UE) nr 596/2014 z dnia
16 kwietnia 2014 r. w sprawie nadużyć na rynku (rozporządzenie w sprawie nadużyć na rynku)

oraz uchylającego dyrektywę 2003/6/WE Parlamentu Europejskiego i Rady i dyrektywy Komisji
2003/124/WE, 2003/125/WE i 2004/72/WE (Dz. Urz. UE L 173 z 12.06.2014, str. 1, z późn. zm.),
zwanego dalej "rozporządzeniem nr 596/2014", ciąży na syndyku.
3. Upadły jest obowiązany do natychmiastowego udostępniania syndykowi posiadanych
informacji i dokumentów pozwalających na wykonanie obowiązku, o którym mowa w art. 56 ust.
1 pkt 2 i ust. 7 oraz art. 70 ustawy z dnia 29 lipca 2005 r. o ofercie publicznej i warunkach
wprowadzania instrumentów finansowych do zorganizowanego systemu obrotu oraz o spółkach
publicznych, a także art. 17 ust. 1 i 2 oraz art. 19 ust. 3 rozporządzenia nr 596/2014. Jeżeli dla
upadłego został ustanowiony kurator w postępowaniu upadłościowym, obowiązek ten ciąży na
kuratorze.
4. Syndyk prowadzący przedsiębiorstwo upadłego może prowadzić działalność wymagającą
koncesji, licencji albo zezwolenia, chyba że co innego wynika z odrębnych ustaw.

Art. 169a. [Upomnienie; grzywna]
1. Sędzia-komisarz upomina syndyka, który nie wykonuje albo nienależycie wykonuje swoje
obowiązki.
2. W przypadku istotnego uchybienia albo braku poprawy w wykonywaniu obowiązków mimo
upomnienia, sędzia-komisarz nakłada na syndyka grzywnę w wysokości od 1000 zł do 30 000 zł,
biorąc pod uwagę stopień oraz wagę uchybienia.

Art. 170. [Odwołanie, zmiana syndyka]
1. W przypadku rażącego uchybienia lub braku poprawy w wykonywaniu swoich obowiązków
mimo nałożonej grzywny lub w przypadku niewykonania obowiązków, o których mowa w art. 156
ust. 4 lub art. 157a ust. 4, mimo wezwania do ich spełnienia w terminie tygodnia sąd odwołuje
syndyka.
1a. Wniosek o odwołanie syndyka z przyczyn, o których mowa w ust. 1, może złożyć prokurator.
2. Przed odwołaniem syndyka sąd jest obowiązany do jego wysłuchania. W przypadku
uprawdopodobnienia podstaw do odwołania syndyka sąd może do czasu wydania postanowienia w
przedmiocie odwołania zawiesić syndyka w wykonywaniu jego czynności, ustanawiając
tymczasowego syndyka, do którego przepisy o syndyku stosuje się odpowiednio.
3. Sąd zmienia syndyka na jego wniosek albo na podstawie uchwały rady wierzycieli podjętej w
trybie określonym w art. 207a.
4. W przypadku śmierci syndyka albo utraty przez niego pełnej zdolności do czynności prawnych
albo jeżeli w składzie organów spółki będącej syndykiem zachodzą braki uniemożliwiające jej
działanie, sąd stwierdza wygaśnięcie funkcji syndyka. W postanowieniu sąd wskazuje datę śmierci

syndyka.
5. Sąd zmienia syndyka w przypadku cofnięcia albo zawieszenia syndykowi praw wynikających z
licencji doradcy restrukturyzacyjnego, a jeżeli syndykiem jest spółka - w przypadku cofnięcia albo
zawieszenia praw wynikających z licencji doradcy restrukturyzacyjnego wspólnikom ponoszącym
za zobowiązania spółki odpowiedzialność bez ograniczenia całym swoim majątkiem albo
członkom zarządu reprezentującym taką spółkę.
6. Odpis prawomocnego postanowienia o odwołaniu syndyka lub stwierdzeniu wygaśnięcia
funkcji syndyka doręcza się Ministrowi Sprawiedliwości.
7. Postanowienie o powołaniu syndyka albo organu, do którego przepisy o syndyku stosuje się
odpowiednio, a także prawomocne postanowienie o zmianie, odwołaniu, zawieszeniu albo
stwierdzeniu wygaśnięcia funkcji syndyka albo organu, do którego przepisy o syndyku stosuje się
odpowiednio, obwieszcza się.

Art. 171. [Odwołanie, zmiana zastępcy syndyka]
1. W przedmiocie odwołania lub zmiany zastępcy syndyka orzeka sędzia-komisarz. Sędzia-
komisarz odwołuje zastępcę syndyka również wówczas, jeżeli jego dalszy udział w postępowaniu
nie jest potrzebny.
2. (uchylony).
3. Na postanowienie, o którym mowa w ust. 1 w zdaniu drugim, zażalenie nie przysługuje.

Art. 172. [Zażalenie na postanowienie sądu]
1. Na postanowienie w przedmiocie odwołania syndyka oraz na postanowienie sędziego-
komisarza w przedmiocie upomnienia lub nałożenia grzywny na syndyka przysługuje zażalenie.
Zażalenie przysługuje również syndykowi. Przepisu art. 222 ust. 1 zdanie drugie nie stosuje się.
2. Sąd wyznacza syndyka po uprawomocnieniu się postanowienia o odwołaniu, o którym mowa w
ust. 1. Do czasu wyznaczenia syndyka sąd wyznacza syndyka tymczasowego, do którego przepisy
o syndyku stosuje się odpowiednio.

Art. 173. [Objęcie majątku]
Syndyk niezwłocznie obejmuje majątek upadłego, zarządza nim, zabezpiecza go przed
zniszczeniem, uszkodzeniem lub zabraniem go przez osoby postronne oraz przystępuje do jego
likwidacji.

---

Część 2 z 7