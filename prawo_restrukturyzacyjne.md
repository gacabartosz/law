Prawo restrukturyzacyjne.
Dz.U.2024.1428 t.j. z dnia 2024.09.27
Status: Akt obowiązujący
Wersja od: 10 września 2025r.
USTAWA
z dnia 15 maja 2015 r.
Prawo restrukturyzacyjne
TYTUŁ I
Przepisy ogólne o postępowaniach restrukturyzacyjnych i ich skutkach
DZIAŁ I
Przepisy ogólne
Rozdział 1
Przepisy wstępne
Art. 1. [Przedmiot ustawy]
 Ustawa reguluje:
1) zawieranie przez dłużnika niewypłacalnego lub zagrożonego niewypłacalnością układu z
wierzycielami oraz skutki układu;
2) przeprowadzanie działań sanacyjnych.
Art. 2. [Postępowania restrukturyzacyjne]
 Restrukturyzację przeprowadza się w następujących postępowaniach restrukturyzacyjnych:
1) postępowaniu o zatwierdzenie układu;
2) przyspieszonym postępowaniu układowym;
3) postępowaniu układowym;
4) postępowaniu sanacyjnym.
Art. 3. [Cele postępowań restrukturyzacyjnych]
1. Celem postępowania restrukturyzacyjnego jest uniknięcie ogłoszenia upadłości dłużnika przez
umożliwienie mu restrukturyzacji w drodze zawarcia układu z wierzycielami, a w przypadku
postępowania sanacyjnego - również przez przeprowadzenie działań sanacyjnych, przy
zabezpieczeniu słusznych praw wierzycieli.
2. Postępowanie o zatwierdzenie układu:
1) umożliwia zawarcie układu w wyniku samodzielnego zbierania głosów wierzycieli przez
dłużnika bez udziału sądu;
2) może być prowadzone, jeżeli suma wierzytelności spornych uprawniających do głosowania
nad układem nie przekracza 15% sumy wierzytelności uprawniających do głosowania nad
układem.
3. Przyspieszone postępowanie układowe:
1) umożliwia dłużnikowi zawarcie układu po sporządzeniu i zatwierdzeniu spisu
wierzytelności w uproszczonym trybie;
2) może być prowadzone, jeżeli suma wierzytelności spornych uprawniających do głosowania
nad układem nie przekracza 15% sumy wierzytelności uprawniających do głosowania nad
układem.
4. Postępowanie układowe:
1) umożliwia dłużnikowi zawarcie układu po sporządzeniu i zatwierdzeniu spisu
wierzytelności;
2) może być prowadzone, jeżeli suma wierzytelności spornych uprawniających do głosowania
nad układem przekracza 15% sumy wierzytelności uprawniających do głosowania nad układem.
5. Postępowanie sanacyjne umożliwia dłużnikowi przeprowadzenie działań sanacyjnych oraz
zawarcie układu po sporządzeniu i zatwierdzeniu spisu wierzytelności.
6. Działaniami sanacyjnymi są czynności prawne i faktyczne, które zmierzają do poprawy sytuacji
ekonomicznej dłużnika i mają na celu przywrócenie dłużnikowi zdolności do wykonywania
zobowiązań, przy jednoczesnej ochronie przed egzekucją.
Art. 4. [Zdolność restrukturyzacyjna]
1. Przepisy ustawy stosuje się do:
1) przedsiębiorców w rozumieniu ustawy z dnia 23 kwietnia 1964 r. - Kodeks cywilny (Dz. U.
z 2024 r. poz. 1061 i 1237), zwanej dalej "Kodeksem cywilnym";
2) spółek z ograniczoną odpowiedzialnością, prostych spółek akcyjnych i spółek akcyjnych
nieprowadzących działalności gospodarczej;
3) wspólników osobowych spółek handlowych ponoszących odpowiedzialność za
zobowiązania spółki bez ograniczenia całym swoim majątkiem;
4) wspólników spółki partnerskiej.
2. Przepisów ustawy nie stosuje się do:
1) Skarbu Państwa i jednostek samorządu terytorialnego;
2) banków krajowych;
3) Banku Gospodarstwa Krajowego;
4) oddziałów banków zagranicznych;
5) spółdzielczych kas oszczędnościowo-kredytowych;
6) domów maklerskich, o których mowa w art. 95 ustawy z dnia 29 lipca 2005 r. o obrocie
instrumentami finansowymi (Dz. U. z 2024 r. poz. 722);
7) zakładów ubezpieczeń i zakładów reasekuracji;
8) funduszy inwestycyjnych;
9) instytucji finansowych w rozumieniu art. 4 ust. 1 pkt 26 rozporządzenia Parlamentu
Europejskiego i Rady (UE) nr 575/2013 z dnia 26 czerwca 2013 r. w sprawie wymogów
ostrożnościowych dla instytucji kredytowych oraz zmieniającego rozporządzenie (UE) nr
648/2012 (Dz. Urz. UE L 176 z 27.06.2013, str. 1, z późn. zm.), zwanego dalej
"rozporządzeniem nr 575/2013", z siedzibą w państwie członkowskim Unii Europejskiej, jeżeli
są jednostką zależną w rozumieniu art. 4 ust. 1 pkt 16 rozporządzenia nr 575/2013 wobec
instytucji kredytowej, o której mowa w art. 4 ust. 1 pkt 1 rozporządzenia nr 575/2013,
podmiotu, o którym mowa w pkt 3-8, innej instytucji finansowej w rozumieniu art. 4 ust. 1 pkt
26 rozporządzenia nr 575/2013 z siedzibą w państwie członkowskim Unii Europejskiej lub
firmy inwestycyjnej w rozumieniu art. 4 ust. 1 pkt 22 rozporządzenia Parlamentu Europejskiego
i Rady (UE) 2019/2033 z dnia 27 listopada 2019 r. w sprawie wymogów ostrożnościowych dla
firm inwestycyjnych oraz zmieniającego rozporządzenia (UE) nr 1093/2010, (UE) nr 575/2013,
(UE) nr 600/2014 i (UE) nr 806/2014 (Dz. Urz. UE L 314 z 05.12.2019, str. 1, z późn. zm.),
zwanego dalej "rozporządzeniem nr 2019/2033", i są objęte nadzorem skonsolidowanym
sprawowanym zgodnie z przepisami części pierwszej tytułu II rozdziału 1 i rozdziału 2 sekcji 1
rozporządzenia nr 575/2013;
9a) instytucji finansowych w rozumieniu art. 4 ust. 1 pkt 14 rozporządzenia nr 2019/2033 z
siedzibą w państwie członkowskim Unii Europejskiej, jeżeli są jednostką zależną w rozumieniu
art. 4 ust. 1 pkt 51 rozporządzenia nr 2019/2033 wobec podmiotu, o którym mowa w pkt 6-8,
innej instytucji finansowej w rozumieniu art. 4 ust. 1 pkt 14 rozporządzenia nr 2019/2033 z
siedzibą w państwie członkowskim Unii Europejskiej lub firmy inwestycyjnej w rozumieniu
art. 4 ust. 1 pkt 22 rozporządzenia nr 2019/2033 i są objęte nadzorem nad grupą firm
inwestycyjnych na zasadzie skonsolidowanej lub nadzorem nad zgodnością z grupowym testem
kapitałowym, o których mowa w ustawie z dnia 29 lipca 2005 r. o obrocie instrumentami
finansowymi;
10) finansowych spółek holdingowych w rozumieniu w art. 4 ust. 1 pkt 20 rozporządzenia nr
575/2013 z siedzibą w państwie członkowskim Unii Europejskiej;
10a) inwestycyjnych spółek holdingowych w rozumieniu art. 4 ust. 1 pkt 23 rozporządzenia nr
2019/2033;
11) finansowych spółek holdingowych o działalności mieszanej w rozumieniu art. 4 ust. 1 pkt
21 rozporządzenia nr 575/2013 z siedzibą w państwie członkowskim Unii Europejskiej;
12) holdingów mieszanych w rozumieniu art. 4 ust. 1 pkt 22 rozporządzenia nr 575/2013 z
siedzibą w państwie członkowskim Unii Europejskiej lub holdingów mieszanych w rozumieniu
art. 110a ust. 1 pkt 6c ustawy z dnia 29 lipca 2005 r. o obrocie instrumentami finansowymi z
siedzibą w państwie członkowskim Unii Europejskiej;
13) dominujących finansowych spółek holdingowych z państwa członkowskiego Unii
Europejskiej w rozumieniu art. 4 ust. 1 pkt 30 rozporządzenia nr 575/2013;
14) unijnych dominujących finansowych spółek holdingowych w rozumieniu art. 4 ust. 1 pkt
31 rozporządzenia nr 575/2013;
14a) unijnych dominujących inwestycyjnych spółek holdingowych w rozumieniu art. 4 ust. 1
pkt 57 rozporządzenia nr 2019/2033;
15) dominującej finansowej spółki holdingowej o działalności mieszanej z państwa
członkowskiego Unii Europejskiej, o której mowa w art. 4 ust. 1 pkt 32 rozporządzenia nr
575/2013;
16) unijnej dominującej finansowej spółki holdingowej o działalności mieszanej, o której
mowa w art. 4 ust. 1 pkt 33 rozporządzenia nr 575/2013, lub unijnej dominującej finansowej
spółki holdingowej o działalności mieszanej, o której mowa w art. 4 ust. 1 pkt 58
rozporządzenia nr 2019/2033.
Art. 5.
 (uchylony).
Art. 5a. [Krajowy Rejestr Zadłużonych jako Rejestr w rozumieniu ustawy]
 Ilekroć w ustawie jest mowa o "Rejestrze", należy przez to rozumieć Krajowy Rejestr
Zadłużonych.
Rozdział 2
Podstawy otwarcia postępowania
Art. 6. [Dłużnik niewypłacalny lub zagrożony niewypłacalnością]
1. Postępowanie restrukturyzacyjne może być prowadzone wobec dłużnika niewypłacalnego lub
zagrożonego niewypłacalnością.
2. Przez dłużnika niewypłacalnego należy rozumieć dłużnika niewypłacalnego w rozumieniu
ustawy z dnia 28 lutego 2003 r. - Prawo upadłościowe (Dz. U. z 2024 r. poz. 794 i 1222), zwanej
dalej "Prawem upadłościowym".
3. Przez dłużnika zagrożonego niewypłacalnością należy rozumieć dłużnika, którego sytuacja
ekonomiczna wskazuje, że w niedługim czasie może stać się niewypłacalny.
Art. 7. [Wniosek restrukturyzacyjny]
1. O ile ustawa nie stanowi inaczej, postępowanie restrukturyzacyjne wszczyna się na wniosek
restrukturyzacyjny złożony przez dłużnika.
2. Przez wniosek restrukturyzacyjny należy rozumieć wniosek o otwarcie postępowania
restrukturyzacyjnego oraz wniosek o zatwierdzenie układu przyjętego w postępowaniu o
zatwierdzenie układu.
3. Zarządzenie o wpisaniu do repertorium wniosku restrukturyzacyjnego złożonego przez
dłużnika, prawomocne zarządzenie o zwrocie tego wniosku oraz prawomocne postanowienie o
odrzuceniu lub oddaleniu tego wniosku lub umorzeniu postępowania w przedmiocie rozpoznania
tego wniosku obwieszcza się.
Art. 8. [Odmowa otwarcia postępowania restrukturyzacyjnego]
1. Sąd odmawia otwarcia postępowania restrukturyzacyjnego, jeżeli skutkiem tego postępowania
byłoby pokrzywdzenie wierzycieli.
2. Sąd odmawia otwarcia postępowania układowego lub sanacyjnego również, jeżeli nie została
uprawdopodobniona zdolność dłużnika do bieżącego zaspokajania kosztów postępowania i
zobowiązań powstałych po jego otwarciu.
Rozdział 3
Plan restrukturyzacyjny oraz test zaspokojenia
Art. 9. [Wstępny plan restrukturyzacyjny]
1. Wstępny plan restrukturyzacyjny zawiera co najmniej:
1) analizę przyczyn trudnej sytuacji ekonomicznej dłużnika;
2) wstępny opis i przegląd planowanych środków restrukturyzacyjnych i związanych z nimi
kosztów;
3) wstępny harmonogram wdrożenia środków restrukturyzacyjnych.
2. Wstępny plan restrukturyzacyjny zawiera również sprawozdanie finansowe dłużnika
sporządzone na dzień przypadający w okresie trzydziestu dni przed dniem złożenia wniosku.
3. Jeżeli dłużnik nie może załączyć sprawozdania, o którym mowa w ust. 2, podaje przyczyny
niezałączenia sprawozdania.
Art. 10. [Plan restrukturyzacyjny]
1. Plan restrukturyzacyjny zawiera co najmniej:
1) opis przedsiębiorstwa dłużnika wraz z informacją o aktualnym oraz przyszłym stanie
podaży i popytu w sektorze rynku, na którym przedsiębiorstwo działa;
2) analizę przyczyn trudnej sytuacji ekonomicznej dłużnika;
3) prezentację proponowanej przyszłej strategii prowadzenia przedsiębiorstwa dłużnika oraz
informację na temat poziomu i rodzaju ryzyka;
4) pełny opis i przegląd planowanych środków restrukturyzacyjnych i związanych z nimi
kosztów, w szczególności:
a) określenie ogólnych skutków w zakresie zatrudnienia, w tym planowanych zwolnień i
organizacji pracy w zmniejszonym wymiarze czasu,
b) ustalenia dotyczące informowania przedstawicieli pracowników dłużnika i
przeprowadzania z nimi konsultacji;
5) harmonogram wdrożenia środków restrukturyzacyjnych oraz ostateczny termin wdrożenia
planu restrukturyzacyjnego;
6) informację o zdolnościach produkcyjnych przedsiębiorstwa dłużnika, w szczególności o ich
wykorzystaniu i redukcji;
7) opis metod i źródeł finansowania, w tym wykorzystania dostępnego kapitału, sprzedaży
aktywów w celu finansowania restrukturyzacji, finansowych zobowiązań udziałowców i osób
trzecich, w szczególności banków lub innych kredytodawców, wielkości udzielonej i
wnioskowanej pomocy publicznej oraz pomocy de minimis lub pomocy de minimis w
rolnictwie lub rybołówstwie i wykazania zapotrzebowania na nią;
8) projektowane zyski i straty na kolejne pięć lat oparte na co najmniej dwóch prognozach;
8a) zestawienie aktywów i pasywów dłużnika wraz ze wskazaniem szacunkowej wartości
aktywów oraz opis sytuacji ekonomicznej dłużnika i sytuacji jego pracowników;
9) imiona i nazwiska osób odpowiedzialnych za wykonanie układu;
10) imiona i nazwiska autorów planu restrukturyzacyjnego;
11) datę sporządzenia planu restrukturyzacyjnego.
2. Plan restrukturyzacyjny może być ograniczony, jeżeli z uwagi na wielkość lub charakter
przedsiębiorstwa dłużnika ustalenie wszystkich informacji wymienionych w ust. 1 nie jest możliwe
albo nie jest niezbędne do dokonania oceny możliwości wykonania układu. Ograniczenie planu
restrukturyzacyjnego wymaga uzasadnienia.
2a. Opis przedsiębiorstwa dłużnika zawiera informację, czy w dniu złożenia wniosku
restrukturyzacyjnego dłużnik był mikroprzedsiębiorcą, małym przedsiębiorcą albo średnim
przedsiębiorcą.
3. (uchylony).
4. W szczególnie uzasadnionych przypadkach, za zgodą sędziego-komisarza, nadzorca sądowy
albo zarządca może zlecić sporządzenie planu restrukturyzacyjnego osobom trzecim.
Art. 10a. [Test zaspokojenia]
1. Nadzorca albo zarządca sporządza test zaspokojenia, który zawiera:
1) wycenę wskazującą metody i założenia przyjęte w trakcie jej sporządzania, obejmującą:
a) wartość przedsiębiorstwa dłużnika przy założeniu realizacji planu restrukturyzacyjnego
i kontynuacji działalności gospodarczej,
b) wartość majątku dłużnika przy założeniu ogłoszenia jego upadłości i sprzedaży
przedsiębiorstwa jako całości oraz odstąpienia od sprzedaży przedsiębiorstwa jako całości
i sprzedaży poszczególnych składników majątku; jeżeli składniki majątku dłużnika są
obciążone hipoteką, zastawem, zastawem rejestrowym, zastawem skarbowym, hipoteką
morską lub innymi prawami i skutkami ujawnienia praw i roszczeń osobistych, w wycenie
należy oddzielnie podać, które z tych praw pozostają w mocy po sprzedaży w
postępowaniu upadłościowym, a także wartość tych praw oraz wartość składników
majątku nimi obciążonych;
2) informację o przewidywanym stopniu zaspokojenia wierzycieli, których wierzytelności są
objęte układem, w postępowaniu upadłościowym, które byłoby prowadzone wobec dłużnika,
obejmującą następujące dane:
a) wartość majątku dłużnika, o której mowa w pkt 1 lit. b,
b) przewidywany czas trwania postępowania upadłościowego oraz przewidywaną
wysokość kosztów postępowania upadłościowego oraz innych zobowiązań masy
upadłości,
c) kategorię, w której w postępowaniu upadłościowym byliby zaspokajani wierzyciele
stanowiący grupy obejmujące poszczególne kategorie interesów;
3) ocenę, czy wierzytelności objęte układem będą zaspokojone w wyższym stopniu w
przypadku zawarcia i wykonania układu czy w postępowaniu upadłościowym.
2. W przypadku dłużnika, którego upadłości nie można ogłosić zgodnie z przepisami Prawa
upadłościowego, wartość majątku, o której mowa w ust. 1 pkt 1 lit. b oraz informacja, o której
mowa w ust. 1 pkt 2, odnoszą się do sytuacji, w której prowadzone byłoby postępowanie
egzekucyjne.
3. Nadzorca, za zgodą dłużnika, albo zarządca może zlecić sporządzenie wyceny, o której mowa w
ust. 1 pkt 1, osobom trzecim. Nadzorca albo zarządca może wziąć pod uwagę wskazania
uczestników postępowania co do metod i założeń sporządzenia wyceny oraz osób sporządzających
wycenę.
4. Testu zaspokojenia nie sporządza się w postępowaniu restrukturyzacyjnym prowadzonym
wobec dłużnika, który jest mikroprzedsiębiorcą.
Rozdział 4
Zbieg postępowania restrukturyzacyjnego i upadłościowego
Art. 11. [Wniosek restrukturyzacyjny a wniosek o ogłoszenie upadłości]
 W przypadku złożenia wniosku restrukturyzacyjnego i wniosku o ogłoszenie upadłości, w
pierwszej kolejności rozpoznaje się wniosek restrukturyzacyjny.
Art. 12. [Zasady postępowania przy kolizji wniosków]
1. Sąd restrukturyzacyjny niezwłocznie po powzięciu wiadomości o złożeniu wniosku o
ogłoszenie upadłości zawiadamia sąd upadłościowy o złożeniu wniosku restrukturyzacyjnego.
2. Sąd upadłościowy wstrzymuje rozpoznanie wniosku o ogłoszenie upadłości do czasu wydania
prawomocnego orzeczenia w sprawie wniosku restrukturyzacyjnego. Wstrzymanie rozpoznania
wniosku o ogłoszenie upadłości nie wyłącza możliwości zabezpieczenia majątku.
3. W przypadku gdy wstrzymaniu rozpoznania wniosku o ogłoszenie upadłości sprzeciwia się
interes ogółu wierzycieli, sąd upadłościowy wydaje postanowienie o przejęciu wniosku
restrukturyzacyjnego do wspólnego rozpoznania z wnioskiem o ogłoszenie upadłości i
rozstrzygnięcia jednym postanowieniem. Sąd upadłościowy rozpoznaje wnioski w składzie
właściwym do rozpoznania wniosku o ogłoszenie upadłości.
4. Jeżeli przejęcie wniosku restrukturyzacyjnego do wspólnego rozpoznania z wnioskiem o
ogłoszenie upadłości prowadziłoby do znacznego opóźnienia wydania orzeczenia w przedmiocie
ogłoszenia upadłości, ze szkodą dla wierzycieli, a podstawy restrukturyzacji przedstawione przez
dłużnika we wniosku restrukturyzacyjnym są znane sądowi upadłościowemu, sąd upadłościowy
nie wydaje postanowienia o przejęciu wniosku restrukturyzacyjnego do wspólnego rozpoznania z
wnioskiem o ogłoszenie upadłości i rozpoznaje wniosek o ogłoszenie upadłości, o czym
zawiadamia sąd restrukturyzacyjny.
Art. 13. [Wstrzymanie rozpoznania wniosku restrukturyzacyjnego]
 Jeżeli została ogłoszona upadłość dłużnika, sąd restrukturyzacyjny wstrzymuje rozpoznanie
wniosku restrukturyzacyjnego do czasu uprawomocnienia się postanowienia o ogłoszeniu
upadłości. Sąd restrukturyzacyjny odmawia zatwierdzenia układu w postępowaniu o zatwierdzenie
układu albo odmawia otwarcia postępowania restrukturyzacyjnego w przypadku uprawomocnienia
się postanowienia o ogłoszeniu upadłości. W przypadku uchylenia postanowienia o ogłoszeniu
upadłości i przekazania sprawy do ponownego rozpoznania przepisy art. 11 i art. 12 ust. 2-4
stosuje się odpowiednio.
DZIAŁ II
Sąd i sędzia-komisarz
Rozdział 1
Sąd
Art. 14. [Sąd restrukturyzacyjny - właściwość rzeczowa i skład]
1. Sprawy w postępowaniu restrukturyzacyjnym rozpoznaje sąd restrukturyzacyjny. Sądem
restrukturyzacyjnym jest sąd rejonowy - sąd gospodarczy.
2. Sąd orzeka w składzie jednego sędziego. Rozpoznając zażalenie na postanowienie sędziegokomisarza oraz w przedmiocie wynagrodzenia nadzorcy sądowego albo zarządcy w postępowaniu
układowym i sanacyjnym, sąd orzeka w składzie trzech sędziów zawodowych.
3. Po otwarciu postępowania restrukturyzacyjnego w skład sądu nie może wchodzić sędziakomisarz ani jego zastępca.
4. W przypadku uchylenia postanowienia sędziego-komisarza i przekazania sprawy do ponownego
rozpoznania, sędzia-komisarz jest wyłączony od ponownego rozpoznawania tej sprawy.
Wyłączenie to obowiązuje również w przypadku uchylenia postanowienia wydanego w wyniku
ponownego rozpoznania sprawy. W takim przypadku sprawę rozpoznaje zastępca sędziegokomisarza albo wyznaczony sędzia.
Art. 15. [Właściwość miejscowa; jurysdykcja krajowa]
1. Sprawy restrukturyzacyjne rozpoznaje sąd właściwy dla głównego ośrodka podstawowej
działalności dłużnika.
2. Przez główny ośrodek podstawowej działalności dłużnika należy rozumieć miejsce, w którym
dłużnik regularnie zarządza swoją działalnością o charakterze ekonomicznym i które jako takie jest
rozpoznawalne dla osób trzecich.
3. W przypadku osoby prawnej oraz jednostki organizacyjnej nieposiadającej osobowości prawnej,
której odrębna ustawa przyznaje zdolność prawną, domniemywa się, że głównym ośrodkiem jej
podstawowej działalności jest miejsce siedziby.
4. W przypadku osoby fizycznej prowadzącej działalność gospodarczą lub zawodową
domniemywa się, że głównym ośrodkiem jej podstawowej działalności jest główne miejsce
wykonywania działalności gospodarczej lub zawodowej.
5. W przypadku osoby fizycznej nieprowadzącej działalności gospodarczej lub zawodowej
domniemywa się, że głównym ośrodkiem podstawowej działalności jest miejsce zwykłego pobytu
tej osoby.
6. Jeżeli dłużnik nie ma w Rzeczypospolitej Polskiej głównego ośrodka podstawowej działalności,
właściwy jest sąd miejsca zwykłego pobytu albo siedziby dłużnika, a jeżeli dłużnik nie ma w
Rzeczypospolitej Polskiej miejsca zwykłego pobytu albo siedziby, właściwy jest sąd, w którego
obszarze znajduje się majątek dłużnika.
Art. 16. [Przekazanie sprawy innemu sądowi]
1. Jeżeli w toku postępowania o zatwierdzenie układu albo otwarcie postępowania
restrukturyzacyjnego okaże się, że właściwy jest inny sąd, sprawę przekazuje się temu sądowi. Na
postanowienie o przekazaniu sprawy nie przysługuje zażalenie. Postanowienie wiąże sąd, któremu
sprawa została przekazana. Czynności dokonane w sądzie niewłaściwym pozostają w mocy.
2. Przekazanie sprawy po otwarciu postępowania restrukturyzacyjnego jest niedopuszczalne.
Art. 17. [Pierwszeństwo sądu restrukturyzacyjnego]
 Jeżeli postępowanie restrukturyzacyjne zostało otwarte w kilku sądach, dalsze postępowanie
prowadzi sąd, który pierwszy wydał postanowienie o otwarciu postępowania restrukturyzacyjnego.
Rozdział 2
Sędzia-komisarz
Art. 18. [Sędzia-komisarz]
1. Po otwarciu postępowania restrukturyzacyjnego czynności sądowe w postępowaniu wykonuje
sędzia-komisarz, z wyjątkiem czynności, dla których właściwy jest sąd.
2. Sędzia-komisarz pełni swoją funkcję do dnia zakończenia postępowania albo uprawomocnienia
się postanowienia o jego umorzeniu.
3. Jeżeli został złożony uproszczony wniosek o otwarcie postępowania sanacyjnego albo
ogłoszenie upadłości, sędzia-komisarz pełni swoją funkcję do dnia otwarcia postępowania
sanacyjnego albo ogłoszenia upadłości albo uprawomocnienia się postanowienia o oddaleniu albo
odrzuceniu wniosku, albo umorzeniu postępowania o otwarcie postępowania sanacyjnego albo
ogłoszenie upadłości.
4. Jeżeli do wykonania określonej czynności właściwy jest sędzia-komisarz, a czynność ta ma być
wykonana po dniu zakończenia postępowania albo uprawomocnienia się postanowienia o
umorzeniu postępowania, właściwy do jej wykonania jest sąd.
Art. 19. [Kompetencje sędziego-komisarza]
1. Sędzia-komisarz kieruje tokiem postępowania restrukturyzacyjnego, sprawuje nadzór nad
czynnościami nadzorcy sądowego i zarządcy, oznacza czynności, których wykonywanie przez
nadzorcę sądowego albo zarządcę jest niedopuszczalne bez jego zezwolenia lub bez zezwolenia
rady wierzycieli, jak również zwraca uwagę na popełnione przez nich uchybienia.
2. Sędzia-komisarz i nadzorca albo zarządca mogą porozumiewać się w sprawach dotyczących
postępowania restrukturyzacyjnego bezpośrednio oraz z użyciem środków bezpośredniego
porozumiewania się na odległość, w szczególności przez telefon, faks lub pocztę elektroniczną.
Art. 20. [Sędzia-komisarz jako sąd i przewodniczący]
 Sędzia-komisarz w zakresie swoich czynności ma prawa i obowiązki sądu i przewodniczącego.
Art. 21. [Zastępca sędziego-komisarza]
1. W uzasadnionych przypadkach sąd powołuje zastępcę sędziego-komisarza.
2. Zastępca sędziego-komisarza wykonuje czynności sędziego-komisarza, jeżeli ustawa tak
stanowi oraz w czasie trwania przemijającej przeszkody do wykonywania tych czynności przez
sędziego-komisarza.
3. W szczególnie uzasadnionych przypadkach sąd może powołać więcej niż jednego zastępcę
sędziego-komisarza.
4. Do zastępcy sędziego-komisarza przepisy dotyczące sędziego-komisarza stosuje się
odpowiednio.
5. W czasie trwania przemijającej przeszkody do wykonywania czynności przez sędziegokomisarza i jego zastępcę czynności wykonuje jako sędzia-komisarz wyznaczony sędzia, do
którego przepisy o czynnościach sędziego - komisarza stosuje się odpowiednio.
Art. 22. [Obowiązek udzielenia pomocy przez organy administracji publicznej i
komorników]
 Organy administracji publicznej i komornicy sądowi udzielają pomocy sędziemu-komisarzowi w
wykonywaniu jego czynności.
DZIAŁ III
Nadzorca i zarządca
Rozdział 1
Przepisy ogólne
Art. 23. [Udział nadzorcy i zarządcy]
 Postępowanie restrukturyzacyjne prowadzi się z udziałem nadzorcy, którym jest nadzorca układu
albo nadzorca sądowy, albo zarządcy.
Art. 24. [Osoba nadzorcy i zarządcy]
1. Nadzorcą albo zarządcą może być osoba fizyczna, która posiada pełną zdolność do czynności
prawnych i licencję doradcy restrukturyzacyjnego wydawaną na zasadach i w trybie określonych w
ustawie z dnia 15 czerwca 2007 r. o licencji doradcy restrukturyzacyjnego (Dz. U. z 2022 r. poz.
1007), zwanej dalej "ustawą o licencji doradcy restrukturyzacyjnego", oraz ma konto doradcy
restrukturyzacyjnego w systemie teleinformatycznym obsługującym postępowanie sądowe, albo
spółka handlowa, której wspólnicy ponoszący odpowiedzialność za zobowiązania spółki bez
ograniczenia całym swoim majątkiem albo członkowie zarządu reprezentujący spółkę posiadają
taką licencję oraz która ma konto doradcy restrukturyzacyjnego w systemie teleinformatycznym
obsługującym postępowanie sądowe.
1a. Spółka handlowa, której wspólnicy ponoszący odpowiedzialność za zobowiązania spółki bez
ograniczenia całym swoim majątkiem albo członkowie zarządu reprezentujący spółkę posiadają
licencję doradcy restrukturyzacyjnego i która zamierza wykonywać obowiązki w postępowaniach
restrukturyzacyjnych, zakłada konto doradcy restrukturyzacyjnego w systemie teleinformatycznym
obsługującym postępowanie sądowe.
2. Nadzorcą albo zarządcą nie może być osoba fizyczna albo spółka handlowa, która jest:
1) wierzycielem lub dłużnikiem dłużnika;
2) małżonkiem, wstępnym, zstępnym, jednym z rodzeństwa, powinowatym dłużnika lub jego
wierzyciela w tej samej linii czy stopniu;
3) osobą pozostającą z dłużnikiem w stosunku przysposobienia lub małżonkiem tej osoby albo
osobą pozostającą z dłużnikiem w faktycznym związku, prowadzącą z nim wspólnie
gospodarstwo domowe;
4) lub była zatrudniona przez dłużnika na podstawie stosunku pracy albo wykonywała pracę
lub świadczyła usługi na rzecz dłużnika na podstawie innego stosunku prawnego, z wyjątkiem
wykonywania na rzecz dłużnika czynności doradztwa restrukturyzacyjnego, o których mowa w
ustawie o licencji doradcy restrukturyzacyjnego;
5) lub była członkiem organu, prokurentem lub pełnomocnikiem dłużnika albo jest lub w
okresie dwóch lat przed dniem złożenia wniosku restrukturyzacyjnego była wspólnikiem albo
akcjonariuszem dłużnika posiadającym udziały albo akcje w wysokości wyższej niż 5%
kapitału zakładowego dłużnika lub wierzyciela, a w przypadku prostej spółki akcyjnej - więcej
niż 5% akcji tej spółki;
6) lub była spółką powiązaną z dłużnikiem lub jest lub była członkiem organu, prokurentem
lub pełnomocnikiem takiej spółki albo jest lub w okresie dwóch lat przed dniem złożenia
wniosku restrukturyzacyjnego była wspólnikiem albo akcjonariuszem posiadającym udziały
albo akcje w wysokości wyższej niż 5% kapitału zakładowego spółki powiązanej z dłużnikiem,
a w przypadku prostej spółki akcyjnej - więcej niż 5% akcji tej spółki.
3. Powołanie osoby, która była nadzorcą, jako zarządcy w postępowaniu dotyczącym tego samego
dłużnika jest niedopuszczalne.
4. Przeszkody, o których mowa w ust. 2 pkt 2 i 3, trwają mimo ustania małżeństwa lub
przysposobienia.
5. Nadzorca i zarządca niezwłocznie, nie później niż wraz z podjęciem pierwszej czynności przed
sądem lub sędzią-komisarzem, składają do akt postępowania oświadczenie, że nie zachodzą
przeszkody, o których mowa w ust. 2 i 3.
6. Jeżeli ustawa wymaga, aby osoba wyznaczona do pełnienia funkcji nadzorcy albo zarządcy
posiadała także tytuł kwalifikowanego doradcy restrukturyzacyjnego, funkcję nadzorcy albo
zarządcy może również pełnić spółka handlowa, której wspólnicy ponoszący odpowiedzialność za
zobowiązania spółki bez ograniczenia całym swoim majątkiem albo członkowie zarządu
reprezentujący spółkę posiadają także tytuł kwalifikowanego doradcy restrukturyzacyjnego.
Art. 25. [Odpowiedzialność nadzorcy i zarządcy]
1. Nadzorca i zarządca odpowiadają za szkodę wyrządzoną na skutek nienależytego wykonywania
obowiązków.
2. Nadzorca i zarządca niezwłocznie, nie później niż wraz z podjęciem pierwszej czynności przed
sądem lub sędzią-komisarzem, składają do akt postępowania dokument potwierdzający zawarcie
umowy ubezpieczenia odpowiedzialności cywilnej za szkody wyrządzone w związku z pełnieniem
funkcji. Koszty ubezpieczenia nie stanowią kosztów postępowania restrukturyzacyjnego.
Art. 25a. [Pomoc nadzorcy i zarządcy w negocjacjach w przedmiocie zawarcia układu]
1. Nadzorca i zarządca udzielają pomocy dłużnikowi i wierzycielom w prowadzonych przez nich
negocjacjach w przedmiocie zawarcia układu.
2. Nadzorca i zarządca, za zgodą dłużnika, mogą przybrać mediatora do pomocy w negocjacjach, o
których mowa w ust. 1. Umowę z mediatorem zawiera nadzorca albo zarządca.
Art. 26. [Obowiązek informowania dłużnika o dostępnych źródłach finansowania]
1. Nadzorca informuje dłużnika o dostępnych dla dłużnika źródłach finansowania, w tym pomocy
publicznej, a także współpracuje z dłużnikiem w celu uzyskania tego finansowania.
2. Jeżeli istnieje taka potrzeba i możliwość, zarządca podejmuje działania w celu uzyskania
dodatkowego źródła finansowania działalności dłużnika, w tym uzyskania pomocy publicznej.
Art. 26a. [Obowiązek zawiadomienie nadzorcy sądowego i zarządcy o rachunkach, sejfach
lub skrytkach dłużnika]
 Po obwieszczeniu postanowienia o otwarciu postępowania restrukturyzacyjnego banki, w których
dłużnik ma rachunki bankowe, sejfy lub skrytki oraz spółdzielcze kasy oszczędnościowokredytowe, które prowadzą rachunki dłużnika, są obowiązane zawiadomić o tym nadzorcę
sądowego albo zarządcę.
Art. 27. [Data końcowa pełnienia funkcji nadzorcy lub zarządcy]
1. Nadzorca sądowy i zarządca pełnią swoje funkcje do dnia zakończenia postępowania
restrukturyzacyjnego albo uprawomocnienia się postanowienia o jego umorzeniu.
2. Jeżeli został złożony uproszczony wniosek o otwarcie postępowania sanacyjnego albo
uproszczony wniosek o ogłoszenie upadłości, nadzorca sądowy i zarządca pełnią swoje funkcje do
dnia otwarcia postępowania sanacyjnego albo ogłoszenia upadłości, albo do dnia
uprawomocnienia się postanowienia o oddaleniu uproszczonego wniosku albo jego odrzuceniu,
albo umorzeniu postępowania o otwarcie postępowania sanacyjnego albo ogłoszenie upadłości.
3. W postanowieniu, w którym powołuje się nadzorcę sądowego albo zarządcę, wskazuje się
numer licencji doradcy restrukturyzacyjnego osoby powołanej do pełnienia funkcji nadzorcy
sądowego albo zarządcy lub numer w Krajowym Rejestrze Sądowym spółki powołanej do
pełnienia tej funkcji.
Art. 28. [Zmiana nadzorcy i zarządcy]
1. Sąd zmienia nadzorcę sądowego albo zarządcę:
1) na jego wniosek;
2) w przypadku cofnięcia albo zawieszenia praw wynikających z licencji doradcy
restrukturyzacyjnego osobie fizycznej albo wspólnikom ponoszącym odpowiedzialność za
zobowiązania spółki będącej nadzorcą sądowym albo zarządcą bez ograniczenia całym swoim
majątkiem albo członkom zarządu reprezentującym taką spółkę;
3) na podstawie uchwały rady wierzycieli podjętej w trybie określonym w art. 133 ust. 2;
4) na wniosek dłużnika, do którego dołączono pisemną zgodę wierzyciela lub wierzycieli
mających łącznie więcej niż 30% sumy wierzytelności, z wyłączeniem wierzycieli określonych
w art. 80 ust. 3, art. 109 ust. 1 i art. 116.
2. W przypadku, o którym mowa w ust. 1 pkt 4, sąd może odmówić powołania wskazanej osoby,
jeżeli zachodzą uzasadnione przyczyny, w szczególności jeżeli jest oczywiste, że wskazana osoba
nie daje rękojmi należytego wykonywania obowiązków.
3. Zmiana na wniosek dłużnika nadzorcy sądowego albo zarządcy powołanego na podstawie
uchwały rady wierzycieli podjętej w trybie określonym w art. 133 ust. 2 jest niedopuszczalna.
Art. 29. [Wygaśnięcie funkcji nadzorcy albo zarządcy]
1. Sąd stwierdza wygaśnięcie funkcji nadzorcy sądowego albo zarządcy w przypadku:
1) jego śmierci;
2) utraty przez niego pełnej zdolności do czynności prawnych;
3) gdy w składzie organów spółki będącej nadzorcą sądowym albo zarządcą zachodzą braki
uniemożliwiające jej działanie.
2. W przypadku, o którym mowa w ust. 1 pkt 1, w postanowieniu wskazuje się datę śmierci
nadzorcy sądowego albo zarządcy.
3. Odpis prawomocnego postanowienia o stwierdzeniu wygaśnięcia funkcji nadzorcy sądowego
albo zarządcy doręcza się Ministrowi Sprawiedliwości.
Art. 30. [Środki dyscyplinujące stosowane wobec nadzorcy lub zarządcy]
1. Sędzia-komisarz upomina nadzorcę sądowego albo zarządcę, który nie wykonuje albo
nienależycie wykonuje swoje obowiązki.
2. W przypadku istotnego uchybienia albo braku poprawy w wykonywaniu obowiązków mimo
upomnienia, sędzia-komisarz nakłada na nadzorcę sądowego albo zarządcę grzywnę w wysokości
od 1000 zł do 30 000 zł, biorąc pod uwagę stopień oraz wagę uchybienia.
3. W przypadku rażącego uchybienia albo braku poprawy w wykonywaniu obowiązków mimo
nałożonej grzywny lub w przypadku niewykonania obowiązków, o których mowa w art. 24 ust. 5 i
art. 25 ust. 2, mimo wezwania do ich spełnienia w terminie tygodnia, sąd odwołuje nadzorcę
sądowego albo zarządcę. Odpis prawomocnego postanowienia doręcza się Ministrowi
Sprawiedliwości.
3a. Wniosek o odwołanie nadzorcy sądowego albo zarządcy z przyczyn, o których mowa w ust. 3,
może złożyć prokurator.
4. Sąd wysłuchuje nadzorcę sądowego albo zarządcę przed ich odwołaniem. W przypadku
uprawdopodobnienia podstaw do odwołania nadzorcy sądowego albo zarządcy sąd może do czasu
wydania postanowienia w przedmiocie odwołania zawiesić nadzorcę sądowego albo zarządcę w
wykonywaniu jego czynności, powołując tymczasowego nadzorcę sądowego albo tymczasowego
zarządcę, do których przepisy o nadzorcy sądowym albo zarządcy stosuje się odpowiednio.
5. Na postanowienie sądu w przedmiocie odwołania nadzorcy sądowego albo zarządcy oraz
postanowienie sędziego-komisarza w przedmiocie upomnienia lub nałożenia grzywny na nadzorcę
sądowego albo zarządcę, przysługuje zażalenie. Zażalenie przysługuje również nadzorcy
sądowemu albo zarządcy.
6. Sąd powołuje nadzorcę sądowego albo zarządcę po uprawomocnieniu się postanowienia o
odwołaniu, o którym mowa w ust. 3. Do czasu powołania nadzorcy sądowego albo zarządcy sąd
powołuje tymczasowego nadzorcę sądowego albo tymczasowego zarządcę, do których przepisy o
nadzorcy sądowym albo zarządcy stosuje się odpowiednio.
Art. 30a. [Obwieszczenie o powołaniu, zmianie, odwołaniu, stwierdzeniu wygaśnięcia funkcji
nadzorcy sądowego lub zarządcy]
 Postanowienie o powołaniu nadzorcy sądowego, zarządcy albo organu, do którego przepisy o
nadzorcy sądowym albo zarządcy stosuje się odpowiednio, a także prawomocne postanowienie o
zmianie, odwołaniu, zawieszeniu albo stwierdzeniu wygaśnięcia funkcji nadzorcy sądowego,
zarządcy albo organu, do którego przepisy o nadzorcy sądowym albo zarządcy stosuje się
odpowiednio, obwieszcza się.
Art. 31. [Sprawozdanie składane sędziemu-komisarzowi]
1. Nadzorca sądowy i zarządca składają sędziemu-komisarzowi sprawozdania ze swoich czynności
za każdy miesiąc kalendarzowy pełnienia funkcji.
2. Sprawozdanie z czynności nadzorcy sądowego obejmuje co najmniej wskazanie:
1) czy dłużnik reguluje zobowiązania powstałe po otwarciu przyspieszonego postępowania
układowego lub postępowania układowego;
1a) stanu niezaspokojonych przez dłużnika zobowiązań;
2) przedstawionych przez dłużnika wpływów i wydatków oraz wysokości środków
pieniężnych zgromadzonych w kasie i na rachunkach bankowych na początku i końcu okresu
sprawozdawczego;
3) czynności przekraczających zakres zwykłego zarządu, na które nadzorca sądowy wyraził
zgodę.
3. Sprawozdanie z czynności zarządcy obejmuje co najmniej wskazanie i omówienie etapu
przygotowywania lub realizacji planu restrukturyzacyjnego, wskazanie, czy zarządca reguluje
zobowiązania powstałe po otwarciu postępowania sanacyjnego, oraz wskazanie stanu
niezaspokojonych przez zarządcę zobowiązań.
4. Sędzia-komisarz może wyznaczyć inne terminy składania sprawozdań z czynności oraz określić
dodatkowe wymogi co do treści tych sprawozdań.
Art. 32. [Sprawozdanie rachunkowe; odmowa uznania poniesionego wydatku]
1. Zarządca składa sędziemu-komisarzowi co miesiąc kalendarzowy sprawozdanie rachunkowe.
Sprawozdanie rachunkowe obejmuje co najmniej wskazanie źródła i wysokości poszczególnych
wpływów i wydatków w okresie sprawozdawczym, w tym wydatków poniesionych przez
zarządcę, wysokości środków pieniężnych zgromadzonych w kasie i na rachunkach bankowych na
początku i końcu okresu sprawozdawczego oraz informację o stanie wpływów i wydatków na
początek i koniec okresu sprawozdawczego oraz rosnąco od dnia otwarcia postępowania, jak
również stan przychodów i kosztów na początek i koniec okresu sprawozdawczego oraz rosnąco
od dnia otwarcia postępowania.
2. Sędzia-komisarz może wyznaczyć inne terminy składania sprawozdań rachunkowych oraz
określić dodatkowe wymogi co do ich treści.
3. W terminie trzydziestu dni od dnia złożenia sprawozdania dłużnik i wierzyciele mogą wnosić
zarzuty dotyczące wydatków poniesionych przez zarządcę wskazanych w sprawozdaniu, o którym
mowa w ust. 1. Zarzuty wniesione po upływie terminu lub nieodpowiadające wymogom
formalnym pisma procesowego pozostawia się bez rozpoznania. Przepisu art. 130 § 1 ustawy z
dnia 17 listopada 1964 r. - Kodeks postępowania cywilnego (Dz. U. z 2023 r. poz. 1550, z późn.
zm.), zwanej dalej "Kodeksem postępowania cywilnego", nie stosuje się.
3a. Sędzia-komisarz w wyniku rozpoznania zarzutów lub z urzędu w terminie dwóch miesięcy od
dnia złożenia sprawozdania, o którym mowa w ust. 1, odmawia postanowieniem uznania w całości
albo części określonego wydatku poniesionego przez zarządcę oraz orzeka o zwrocie do masy
sanacyjnej kwoty poniesionej z tytułu wydatku, którego uznania odmówiono.
4. Na postanowienie sędziego-komisarza, o którym mowa w ust. 3a, oraz postanowienie o
oddaleniu zarzutów przysługuje zażalenie. Zażalenie przysługuje również zarządcy.
5. Prawomocne postanowienie zobowiązujące zarządcę do zwrotu do masy sanacyjnej kwoty
poniesionej z tytułu wydatku, którego uznania odmówiono, stanowi tytuł egzekucyjny przeciwko
zarządcy.
Art. 33. [Sprawozdanie końcowe]
1. Po wykonaniu wszystkich obowiązków zarządca składa sprawozdanie końcowe, które obejmuje
co najmniej wskazanie, w jakim stopniu został zrealizowany plan restrukturyzacyjny oraz czy
zarządca wydał dłużnikowi cały majątek i dokumenty.
2. Sprawozdanie końcowe zatwierdza sąd. Sąd odmawia zatwierdzenia sprawozdania końcowego
w całości lub części, jeżeli zarządca dokonał czynności niezgodnych z prawem lub skutkujących
pokrzywdzeniem wierzycieli lub dłużnika albo mimo wezwania nie wykonał w zakreślonym
terminie wszystkich obowiązków.
3. Na postanowienie sądu przysługuje zażalenie. Zażalenie przysługuje również zarządcy.
4. Prawomocne postanowienie o odmowie zatwierdzenia sprawozdania końcowego w całości lub
części doręcza się Ministrowi Sprawiedliwości.
Art. 34. [Wyłączenie stosowania przepisów o rachunkowości]
1. Do sprawozdań, o których mowa w art. 32 i art. 33, przepisów ustawy z dnia 29 września 1994
r. o rachunkowości (Dz. U. z 2023 r. poz. 120, 295 i 1598 oraz z 2024 r. poz. 619) nie stosuje się.
2. (uchylony).
3. (uchylony).
Art. 34a. [Obliczanie terminów w przypadku wnoszenia pism do nadzorcy sądowego i
zarządcy przez wierzycieli]
1. Do pism kierowanych do nadzorcy sądowego i zarządcy przez wierzycieli, o których mowa w
art. 196b ust. 1, oraz pism procesowych i dokumentów, o których mowa w art. 196c, stosuje się
odpowiednio przepisy art. 165 § 1-3 Kodeksu postępowania cywilnego.
2. Do doręczeń dokonywanych przez nadzorcę sądowego i zarządcę do wierzycieli, o których
mowa w art. 196b ust. 1, stosuje się odpowiednio przepisy art. 131-139 i art. 140-142 Kodeksu
postępowania cywilnego.
3. W zawiadomieniu skierowanym do wierzycieli nadzorca sądowy albo zarządca poucza ich o
treści art. 196a-196c oraz sposobie i terminie wniesienia zażalenia na postanowienie o otwarciu
postępowania restrukturyzacyjnego w części dotyczącej jurysdykcji sądów polskich.
Art. 34b. [Czynności nadzorcy w sprawach dotyczących zlecania czynności osobom trzecim i
zawarcia umowy z mediatorem]
1. W sprawach dotyczących zlecenia sporządzenia planu restrukturyzacyjnego osobom trzecim, o
którym mowa w art. 10 ust. 4, zlecenia sporządzenia wyceny osobom trzecim, o którym mowa w
art. 10a ust. 3, zawarcia umowy z mediatorem, o której mowa w art. 25a ust. 2 oraz zlecenia
sporządzenia opinii, o którym mowa w art. 164 ust. 3a, nadzorca dokonuje czynności w imieniu
własnym na rachunek dłużnika.
2. Nadzorca nie odpowiada za zobowiązania zaciągnięte w sprawach, o których mowa w ust. 1.
Rozdział 2
Nadzorca układu
Art. 35. [Wybór nadzorcy układu; wynagrodzenie]
1. W postępowaniu o zatwierdzenie układu nadzorca układu jest wybierany przez dłużnika i pełni
swoją funkcję na podstawie umowy zawartej z dłużnikiem.
2. W umowie, o której mowa w ust. 1, określa się wynagrodzenie nadzorcy układu.
2a. W przypadku mikroprzedsiębiorców wynagrodzenie nadzorcy układu nie może być wyższe niż
15% poziomu zaspokojenia wierzycieli zgodnie z postanowieniami układu, a ponadto w przypadku
gdy poziom zaspokojenia wierzycieli zgodnie z postanowieniami układu przekracza:
1) 100 000 złotych, wynagrodzenie od poziomu przewyższającego 100 000 złotych nie może
przekroczyć równowartości 3% zaspokojenia wierzycieli;
2) 500 000 złotych, wynagrodzenie od poziomu przewyższającego 500 000 złotych nie może
przekroczyć równowartości 1% zaspokojenia wierzycieli.
2b. W przypadku prawomocnej odmowy zatwierdzenia układu albo prawomocnego umorzenia
postępowania prowadzonego wobec mikroprzedsiębiorcy wynagrodzenie nadzorcy układu
przewidziane w umowie nie może przekroczyć dwukrotności przeciętnego miesięcznego
wynagrodzenia w sektorze przedsiębiorstw bez wypłat nagród z zysku w trzecim kwartale roku
poprzedniego, ogłoszonego przez Prezesa Głównego Urzędu Statystycznego.
3. Umowa, o której mowa w ust. 1, wygasa w przypadku cofnięcia lub zawieszenia praw
wynikających z licencji doradcy restrukturyzacyjnego oraz w przypadku śmierci nadzorcy układu
lub utraty przez niego pełnej zdolności do czynności prawnych. Umowa wygasa również w
przypadku, gdy w terminie dwóch tygodni od dnia jej zawarcia nadzorca układu nie zawrze
umowy ubezpieczenia odpowiedzialności cywilnej.
4. W przypadku wygaśnięcia umowy z przyczyn, o których mowa w ust. 3, dłużnik niezwłocznie
zawiera umowę z osobą spełniającą wymogi, o których mowa w art. 24, w celu dalszego pełnienia
funkcji nadzorcy układu.
Art. 36. [Obowiązki informacyjne dłużnika wobec nadzorcy układu]
1. Zawarcie umowy z nadzorcą układu nie ogranicza dłużnika w zarządzie jego majątkiem.
2. Dłużnik udziela nadzorcy układu pełnych i zgodnych z prawdą informacji w celu wykorzystania
w postępowaniu restrukturyzacyjnym oraz udostępnia dokumenty dotyczące swojego majątku i
zobowiązań.
3. Dłużnik udziela nadzorcy układu informacji, o których mowa w ust. 2, pod rygorem
odpowiedzialności karnej za dostarczanie nieprawdziwych informacji w celu wykorzystania w
postępowaniu restrukturyzacyjnym oraz za zatajanie informacji mających istotne znaczenie dla
przeprowadzenia postępowania restrukturyzacyjnego, o czym poucza go nadzorca układu.
4. Nadzorca układu nie ponosi odpowiedzialności za prawdziwość informacji dostarczonych mu
przez dłużnika, pouczonego o odpowiedzialności karnej, o której mowa w ust. 3. Nie zwalnia to
nadzorcy układu z obowiązku rzetelnego weryfikowania przedstawionych informacji, w
szczególności w przypadku gdy istnieją uzasadnione wątpliwości co do ich prawdziwości.
Art. 37. [Kompetencje nadzorcy układu]
1. W ramach sprawowanego nadzoru nadzorca układu może kontrolować czynności dłużnika
dotyczące jego majątku, a także przedsiębiorstwo dłużnika, w tym sprawdzać, czy mienie
dłużnika, które nie stanowi części przedsiębiorstwa, jest dostatecznie zabezpieczone przed
zniszczeniem lub utratą.
2. Do czynności nadzorcy układu należy w szczególności:
1) sporządzenie wspólnie z dłużnikiem planu restrukturyzacyjnego;
2) przygotowanie wspólnie z dłużnikiem propozycji układowych;
3) sporządzenie spisu wierzytelności oraz spisu wierzytelności spornych;
4) współpraca z dłużnikiem w zakresie sprawnego i zgodnego z prawem zbierania głosów przy
zachowaniu praw wierzycieli;
5) złożenie sprawozdania o możliwości wykonania układu.
Rozdział 3
Nadzorca sądowy
Oddział 1
Przepisy ogólne
Art. 38. [Powołanie nadzorcy sądowego]
1. Nadzorca sądowy jest powoływany przez sąd w postanowieniu o otwarciu przyspieszonego
postępowania układowego lub postępowania układowego.
1a. Sąd powołuje nadzorcę sądowego, biorąc pod uwagę liczbę spraw, w których osoba
posiadająca licencję doradcy restrukturyzacyjnego pełni funkcję nadzorcy sądowego lub
zarządcy w innych postępowaniach restrukturyzacyjnych lub syndyka w postępowaniach
upadłościowych, a także jej doświadczenie, dodatkowe kwalifikacje oraz specyfikę danej
sprawy.
1b. Przepis ust. 1a stosuje się odpowiednio w przypadku wyznaczania nadzorcy sądowego
będącego spółką handlową.
1c. W przypadku:
1) przedsiębiorcy, który w co najmniej jednym z dwóch ostatnich lat obrotowych:
a) zatrudniał średniorocznie 250 lub więcej pracowników lub
b) osiągnął roczny obrót netto ze sprzedaży towarów, wyrobów i usług oraz operacji
finansowych przekraczający równowartość w złotych 50 milionów euro, lub
c) osiągnął sumy aktywów bilansu sporządzonego na koniec jednego z tych lat, które
przekroczyły równowartość w złotych 43 milionów euro,
2) spółki o istotnym znaczeniu dla gospodarki państwa, umieszczonej w wykazie
określonym w przepisach wykonawczych wydanych na podstawie art. 31 ust. 2 ustawy z dnia
16 grudnia 2016 r. o zasadach zarządzania mieniem państwowym (Dz. U. z 2024 r. poz. 125 i
834),
3) przedsiębiorcy o szczególnym znaczeniu gospodarczo-obronnym, umieszczonego w
wykazie określonym w przepisach wykonawczych wydanych na podstawie art. 6 ustawy z
dnia 23 sierpnia 2001 r. o organizowaniu zadań na rzecz obronności państwa realizowanych
przez przedsiębiorców (Dz. U. z 2020 r. poz. 1669)
– sąd wyznacza do pełnienia funkcji nadzorcy sądowego osobę posiadającą licencję doradcy
restrukturyzacyjnego z tytułem kwalifikowanego doradcy restrukturyzacyjnego.
2. Na wniosek dłużnika, do którego dołączono pisemną zgodę wierzyciela lub wierzycieli
mających łącznie więcej niż 30% sumy wierzytelności, z wyłączeniem wierzycieli, o których
mowa w art. 80 ust. 3 oraz art. 116, sąd, w postanowieniu o otwarciu przyspieszonego
postępowania układowego lub postępowania układowego, powołuje do pełnienia funkcji
nadzorcy sądowego osobę spełniającą wymogi, o których mowa w art. 24, wskazaną przez
dłużnika. Sąd może odmówić powołania wskazanej osoby, jeżeli zachodzą uzasadnione
przyczyny, w szczególności jeżeli jest oczywiste, że wskazana osoba nie daje rękojmi należytego
wykonywania obowiązków.
Art. 39. [Ograniczenie uprawnień dłużnika po powołaniu nadzorcy sądowego]
1. Po powołaniu nadzorcy sądowego dłużnik może dokonywać czynności zwykłego zarządu. Na
dokonanie czynności przekraczających zakres zwykłego zarządu wymagana jest zgoda nadzorcy
sądowego, chyba że ustawa przewiduje zezwolenie rady wierzycieli. Zgoda może zostać
udzielona również po dokonaniu czynności w terminie trzydziestu dni od dnia jej dokonania.
Czynność przekraczająca zakres zwykłego zarządu dokonana bez wymaganej zgody jest
nieważna.
2. Przepisy art. 36 ust. 2 i 3 oraz art. 37 ust. 1 stosuje się odpowiednio.
Art. 40. [Kompetencje nadzorcy sądowego]
 Do czynności nadzorcy sądowego należy w szczególności:
1) zawiadomienie wierzycieli o otwarciu postępowania restrukturyzacyjnego;
2) sporządzenie planu restrukturyzacyjnego i spisu wierzytelności;
3) ocena propozycji układowych, w tym, w razie potrzeby, doradztwo w zakresie ich zmiany
w celu zapewnienia zgodności z prawem i możliwości ich wykonania, podejmowanie działań
w celu złożenia przez wierzycieli możliwie największej liczby ważnych głosów, udział w
zgromadzeniu wierzycieli oraz złożenie opinii o możliwości wykonania układu;
4) w przyspieszonym postępowaniu układowym - sporządzenie spisu wierzytelności
spornych.
Art. 41. [Wyłączenie odpowiedzialności nadzorcy sądowego]
 Nadzorca sądowy nie ponosi odpowiedzialności za prawdziwość informacji dostarczonych mu
przez dłużnika, pouczonego o odpowiedzialności karnej za dostarczanie nieprawdziwych
informacji w celu wykorzystania w postępowaniu restrukturyzacyjnym oraz za zatajanie
informacji mających istotne znaczenie dla przeprowadzenia postępowania restrukturyzacyjnego.
Nie zwalnia to nadzorcy sądowego z obowiązku rzetelnego weryfikowania przedstawionych
informacji, w szczególności w przypadku gdy istnieją uzasadnione wątpliwości co do ich
prawdziwości.
Oddział 2
Wynagrodzenie
Art. 42. [Wynagrodzenie nadzorcy sądowego]
1. Wynagrodzenie nadzorcy sądowego ustala się jako sumę czterech części składowych, w
granicach od dwukrotności do czterdziestoczterokrotności podstawy wynagrodzenia.
2. Części składowe wynagrodzenia ustala się według następujących zasad:
1) część zależna od liczby wierzycieli będących uczestnikami postępowania:
a) jedna podstawa wynagrodzenia - do 10 wierzycieli,
b) trzy podstawy wynagrodzenia - od 11 do 50 wierzycieli,
c) sześć podstaw wynagrodzenia - od 51 do 100 wierzycieli,
d) osiem podstaw wynagrodzenia - od 101 do 500 wierzycieli,
e) dziesięć podstaw wynagrodzenia - od 501 do 1000 wierzycieli,
f) dwanaście podstaw wynagrodzenia - powyżej 1000 wierzycieli;
2) część zależna od sumy wierzytelności przysługujących wierzycielom będącym
uczestnikami postępowania:
a) jedna podstawa wynagrodzenia - dla sumy do 100 000,00 zł,
b) trzy podstawy wynagrodzenia - dla sumy od 100 000,01 zł do 500 000,00 zł,
c) sześć podstaw wynagrodzenia - dla sumy od 500 000,01 zł do 1 000 000,00 zł,
d) osiem podstaw wynagrodzenia - dla sumy od 1 000 000,01 zł do 10 000 000,00 zł,
e) dziesięć podstaw wynagrodzenia - dla sumy od 10 000 000,01 zł do 500 000 000,00
zł,
f) dwanaście podstaw wynagrodzenia - dla sumy przekraczającej 500 000 000,00 zł;
3) część ustalana przez sąd stosownie do rodzaju postępowania restrukturyzacyjnego,
zakresu czynności podejmowanych przez nadzorcę sądowego w toku postępowania i pracy
włożonej w osiągnięcie celu postępowania - w granicach do dziesięciu podstaw
wynagrodzenia;
4) część ustalana w przypadku, gdy z przyczyn niezależnych od nadzorcy sądowego
postępowanie układowe trwa dłużej niż dwanaście miesięcy - w granicach do dziesięciu
podstaw wynagrodzenia.
3. Przez podstawę wynagrodzenia należy rozumieć przeciętne miesięczne wynagrodzenie w
sektorze przedsiębiorstw bez wypłat nagród z zysku w trzecim kwartale roku poprzedniego,
ogłoszone przez Prezesa Głównego Urzędu Statystycznego.
Art. 43. [Zaliczki]
1. Nadzorca sądowy w postępowaniu układowym ma prawo do zaliczek kwartalnych w
wysokości 10% wynagrodzenia obliczonego zgodnie z art. 42 ust. 2 pkt 1 i 2, po upływie
pełnego kwartału pełnienia funkcji, nie wcześniej niż po złożeniu spisu wierzytelności.
2. Zaliczkę kwartalną wypłaca się na podstawie rachunku wystawionego przez nadzorcę
sądowego.
3. Sędzia-komisarz rozstrzyga postanowieniem spory co do wysokości zaliczek kwartalnych
oraz po upływie pięciu kwartałów pełnienia funkcji przez nadzorcę sądowego orzeka o dalszych
zaliczkach.
Art. 43a. [Zaliczki w przyspieszonym postępowaniu układowym]
1. W przyspieszonym postępowaniu układowym dłużnik składa zaliczkę na pokrycie
wynagrodzenia nadzorcy sądowego w terminie:
1) siedmiu dni od dnia doręczenia mu postanowienia o otwarciu postępowania - w
wysokości 30% wynagrodzenia obliczonego zgodnie z art. 42 ust. 2 pkt 1 i 2,
2) dwóch miesięcy od dnia otwarcia postępowania - w wysokości 10% wynagrodzenia
obliczonego zgodnie z art. 42 ust. 2 pkt 1 i 2
- pod rygorem umorzenia postępowania.
2. Wysokość zaliczki dłużnik oblicza na podstawie danych o liczbie wierzycieli i sumie
wierzytelności zawartych w wykazie wierzycieli, o którym mowa w art. 227 ust. 1 pkt 6, a jeżeli
w postępowaniu nadzorca sądowy złożył spis wierzytelności - na podstawie spisu
wierzytelności.
3. Jeżeli dłużnik wpłacił zaliczkę w kwocie niższej niż wynikająca z ust. 1, sędzia-komisarz
wzywa dłużnika do jej uzupełnienia w terminie czternastu dni pod rygorem umorzenia
postępowania. Żądanie uzupełnienia zaliczki nie wstrzymuje biegu postępowania.
4. Przepisów ust. 1-3 nie stosuje się, jeżeli nadzorca sądowy złoży oświadczenie, że dłużnik
będzie wypłacał nadzorcy sądowemu zaliczki miesięczne na podstawie rachunku wystawionego
przez nadzorcę sądowego.
5. Jeżeli dłużnik nie wypłaca nadzorcy sądowemu zaliczek miesięcznych zgodnie z ust. 4,
nadzorca sądowy może cofnąć oświadczenie, o którym mowa w ust. 4. Po cofnięciu
oświadczenia przez nadzorcę sądowego sędzia--komisarz wzywa do uiszczenia zaliczki zgodnie
z ust. 1.
Art. 44. [Wniosek o ustalenie wynagrodzenia]
1. Sąd wydaje postanowienie w przedmiocie wynagrodzenia na wniosek nadzorcy sądowego
złożony w terminie tygodnia od dnia złożenia opinii o możliwości wykonania układu albo
doręczenia mu postanowienia o odwołaniu lub zmianie nadzorcy sądowego albo umorzeniu
postępowania. Złożenie wniosku z uchybieniem terminu skutkuje przyznaniem wynagrodzenia
w wysokości dotychczas pobranych zaliczek, chyba że sąd postanowi o przyznaniu niższego
wynagrodzenia i zwrocie części zaliczek. Do dnia wydania postanowienia w przedmiocie
wynagrodzenia nadzorca sądowy może złożyć wniosek o przywrócenie terminu, wykazując, że
uchybienie terminu nastąpiło bez jego winy.
2. We wniosku o ustalenie wynagrodzenia podaje się aktualne, według stanu na dzień złożenia
wniosku, informacje o:
1) liczbie wierzycieli;
2) sumie wierzytelności;
3) rodzaju postępowania restrukturyzacyjnego;
4) zakresie czynności podejmowanych przez nadzorcę sądowego w toku postępowania
restrukturyzacyjnego;
5) pracy włożonej w osiągnięcie celu postępowania restrukturyzacyjnego.
3. Nadzorca sądowy może do wniosku dołączyć pisemne oświadczenie dłużnika oraz
oświadczenia wierzycieli, zawierające ich stanowisko co do wysokości wynagrodzenia, a także
opinię rady wierzycieli.
Art. 45. [Postanowienie w przedmiocie wynagrodzenia]
1. Sąd wydaje postanowienie w przedmiocie wynagrodzenia niezwłocznie po zakończeniu albo
prawomocnym umorzeniu postępowania restrukturyzacyjnego.
2. Na postanowienie przysługuje zażalenie. Zażalenie przysługuje również nadzorcy sądowemu.
3. Jeżeli wynagrodzenie ustalono w wysokości niższej niż suma pobranych zaliczek, nadzorca
sądowy zwraca nadwyżkę pobranych zaliczek. O zwrocie orzeka sąd w postanowieniu w
przedmiocie wynagrodzenia.
4. Prawomocne postanowienie stanowi tytuł egzekucyjny przeciwko nadzorcy sądowemu oraz
dłużnikowi.
5. Wynagrodzenie nadzorcy sądowego stanowi wydatek postępowania restrukturyzacyjnego.
Art. 46. [Wynagrodzenie w przypadku wcześniejszego zakończenia postępowania]
1. W przypadku prawomocnej odmowy zatwierdzenia układu albo prawomocnego umorzenia
postępowania restrukturyzacyjnego wynagrodzenie nadzorcy sądowego ustala się w wysokości
40% wynagrodzenia obliczonego zgodnie z art. 42. Wynagrodzenie, w części przewyższającej
pobrane zaliczki, wypłaca się na podstawie rachunku wystawionego przez nadzorcę sądowego
niezwłocznie po uprawomocnieniu się postanowienia o ustaleniu wynagrodzenia.
2. W przypadku prawomocnego zatwierdzenia układu wynagrodzenie nadzorcy sądowego ustala
się w kwocie nieprzekraczającej wynagrodzenia obliczonego zgodnie z art. 42.
3. Wynagrodzenie, o którym mowa w ust. 2, w części przewyższającej pobrane zaliczki, do
wysokości 90% wypłaca się na podstawie rachunku wystawionego przez nadzorcę sądowego
niezwłocznie po uprawomocnieniu się postanowienia o ustaleniu wynagrodzenia. Pozostałą
część wynagrodzenia wypłaca się po uprawomocnieniu się postanowienia o stwierdzeniu
wykonania układu.
Art. 47. [Wynagrodzenie w przypadku kilku nadzorców sądowych]
 Jeżeli w przyspieszonym postępowaniu układowym lub postępowaniu układowym funkcję
nadzorcy sądowego pełniło kilku nadzorców sądowych, wynagrodzenie rozdziela się między
nich proporcjonalnie do czasu pełnienia tej funkcji w postępowaniu, przy czym sąd może
zdecydować o odstąpieniu od proporcjonalnego podziału, w szczególności jeżeli jest to
uzasadnione zróżnicowanym wpływem poszczególnych nadzorców sądowych na przyjęcie
układu.
Art. 48. [Wynagrodzenie w przypadku odebrania dłużnikowi zarządu własnego]
 Jeżeli w toku postępowania sąd odbierze dłużnikowi zarząd własny i ustanowi zarządcę, sąd
przyznaje odrębnie wynagrodzenie nadzorcy sądowemu i odrębnie zarządcy przy uwzględnieniu
zasad przyznawania wynagrodzenia dla każdego z nich oddzielnie przy jednoczesnym
proporcjonalnym zmniejszeniu wynagrodzenia z uwagi na czas pełnienia funkcji przez każdego
z nich, przy czym sąd może zdecydować o odstąpieniu od proporcjonalnego podziału, w
szczególności jeżeli jest to uzasadnione zróżnicowanym wpływem nadzorcy sądowego i
zarządcy na przyjęcie układu.
Art. 49. [Opodatkowanie wynagrodzenia nadzorcy sądowego]
 Wynagrodzenie i zaliczki na wynagrodzenie nadzorcy sądowego obowiązanego do rozliczenia
podatku od towarów i usług podwyższa się o kwotę podatku od towarów i usług.
Art. 50. [Dziedziczność roszczenia o wynagrodzenie]
1. W przypadku śmierci nadzorcy sądowego roszczenie o należne mu wynagrodzenie należy do
spadku po nim.
2. W przypadku, o którym mowa w ust. 1, sąd orzeka o wynagrodzeniu nadzorcy sądowego z
urzędu.
Rozdział 4
Zarządca
Oddział 1
Przepisy ogólne
Art. 51. [Powołanie zarządcy]
1. Zarządca jest powoływany przez sąd w postanowieniu o otwarciu postępowania sanacyjnego.
1a. Sąd powołuje zarządcę, biorąc pod uwagę liczbę spraw, w których osoba posiadająca
licencję doradcy restrukturyzacyjnego pełni funkcję nadzorcy sądowego lub zarządcy w innych
postępowaniach restrukturyzacyjnych lub syndyka w postępowaniach upadłościowych, a także
jej doświadczenie, dodatkowe kwalifikacje oraz specyfikę danej sprawy.
1b. Przepis ust. 1a stosuje się odpowiednio w przypadku wyznaczania zarządcy będącego spółką
handlową.
1c. W przypadku:
1) przedsiębiorcy, który w co najmniej jednym z dwóch ostatnich lat obrotowych:
a) zatrudniał średniorocznie 250 lub więcej pracowników lub
b) osiągnął roczny obrót netto ze sprzedaży towarów, wyrobów i usług oraz operacji
finansowych przekraczający równowartość w złotych 50 milionów euro, lub
c) osiągnął sumy aktywów bilansu sporządzonego na koniec jednego z tych lat, które
przekroczyły równowartość w złotych 43 milionów euro,
2) spółki o istotnym znaczeniu dla gospodarki państwa, umieszczonej w wykazie
określonym w przepisach wykonawczych wydanych na podstawie art. 31 ust. 2 ustawy z dnia
16 grudnia 2016 r. o zasadach zarządzania mieniem państwowym,
3) przedsiębiorcy realizującego zadania na rzecz Sił Zbrojnych, o których mowa w art. 648
ustawy z dnia 11 marca 2022 r. o obronie Ojczyzny (Dz. U. z 2024 r. poz. 248, 834, 1089,
1222 i 1248)
– sąd wyznacza do pełnienia funkcji zarządcy osobę posiadającą licencję doradcy
restrukturyzacyjnego z tytułem kwalifikowanego doradcy restrukturyzacyjnego.
2. Na wniosek dłużnika, do którego dołączono pisemną zgodę wierzyciela lub wierzycieli
mających łącznie więcej niż 30% sumy wierzytelności, z wyłączeniem wierzycieli, o których
mowa w art. 80 ust. 3 oraz art. 116, sąd, w postanowieniu o otwarciu postępowania sanacyjnego,
powołuje do pełnienia funkcji zarządcy osobę spełniającą wymogi, o których mowa w art. 24,
wskazaną przez dłużnika. Sąd może odmówić powołania wskazanej osoby, jeżeli zachodzą
uzasadnione przyczyny, w szczególności jeżeli jest oczywiste, że wskazana osoba nie daje
rękojmi należytego wykonywania obowiązków.
3. Do zarządcy powołanego w przyspieszonym postępowaniu układowym lub postępowaniu
układowym przepisy niniejszego rozdziału stosuje się odpowiednio.
Art. 52. [Obowiązki zarządcy]
1. Zarządca niezwłocznie obejmuje zarząd masą sanacyjną, zarządza nią, sporządza spis
inwentarza wraz z oszacowaniem oraz sporządza i realizuje plan restrukturyzacyjny.
2. (uchylony).
3. Przepisy art. 36 ust. 2 i 3 oraz art. 40 stosuje się odpowiednio.
4. (uchylony).
Art. 53. [Czynności w imieniu własnym na rachunek dłużnika]
1. W sprawach dotyczących masy sanacyjnej zarządca dokonuje czynności w imieniu własnym
na rachunek dłużnika.
2. Zarządca nie odpowiada za zobowiązania zaciągnięte w sprawach dotyczących masy
sanacyjnej.
Art. 54. [Obowiązki sprawozdawcze zarządcy]
1. Zarządca wykonuje obowiązki sprawozdawcze ciążące na dłużniku. Zarządca nie odpowiada
za opóźnienia w realizacji tych obowiązków spowodowane nieprzekazaniem mu dokumentacji
lub przekazaniem dokumentacji nierzetelnej lub niekompletnej.
2. Obowiązek przekazywania informacji, o którym mowa w art. 56 ust. 1 pkt 2 i ust. 7 oraz art.
70 ustawy z dnia 29 lipca 2005 r. o ofercie publicznej i warunkach wprowadzania instrumentów
finansowych do zorganizowanego systemu obrotu oraz o spółkach publicznych (Dz. U. z 2024 r.
poz. 620), a także art. 17 ust. 1 i 2 oraz art. 19 ust. 3 rozporządzenia Parlamentu Europejskiego i
Rady (UE) nr 596/2014 z dnia 16 kwietnia 2014 r. w sprawie nadużyć na rynku (rozporządzenie
w sprawie nadużyć na rynku) oraz uchylającego dyrektywę 2003/6/WE Parlamentu
Europejskiego i Rady i dyrektywy Komisji 2003/124/WE, 2003/125/WE i 2004/72/WE (Dz.
Urz. UE L 173 z 12.06.2014, str. 1, z późn. zm.), zwanego dalej "rozporządzeniem nr 596/2014",
ciąży na zarządcy.
3. Dłużnik jest obowiązany do natychmiastowego udostępniania zarządcy posiadanych
informacji i dokumentów pozwalających na wykonanie obowiązku, o którym mowa w art. 56
ust. 1 pkt 2 i ust. 7 oraz art. 70 ustawy z dnia 29 lipca 2005 r. o ofercie publicznej i warunkach
wprowadzania instrumentów finansowych do zorganizowanego systemu obrotu oraz o spółkach
publicznych, a także art. 17 ust. 1 i 2 oraz art. 19 ust. 3 rozporządzenia nr 596/2014. Jeżeli dla
dłużnika został ustanowiony kurator w postępowaniu restrukturyzacyjnym, obowiązek ten ciąży
na kuratorze.
Oddział 2
Wynagrodzenie
Art. 55. [Ustalenie wynagrodzenia zarządcy]
1. Wynagrodzenie zarządcy ustala się jako sumę pięciu części składowych, w granicach od
trzykrotności do dwustuośmiokrotności podstawy wynagrodzenia.
2. Części składowe wynagrodzenia ustala się według następujących zasad:
1) część zależna od liczby wierzycieli będących uczestnikami postępowania:
a) jedna podstawa wynagrodzenia - do 10 wierzycieli,
b) trzy podstawy wynagrodzenia - od 11 do 50 wierzycieli,
c) sześć podstaw wynagrodzenia - od 51 do 100 wierzycieli,
d) dziesięć podstaw wynagrodzenia - od 101 do 500 wierzycieli,
e) dwanaście podstaw wynagrodzenia - od 501 do 1000 wierzycieli,
f) dwadzieścia cztery podstawy wynagrodzenia - powyżej 1000 wierzycieli;
2) część zależna od sumy wierzytelności przysługujących wierzycielom będącym
uczestnikami postępowania:
a) jedna podstawa wynagrodzenia - dla sumy do 100 000,00 zł,
b) trzy podstawy wynagrodzenia - dla sumy od 100 000,01 zł do 500 000,00 zł,
c) sześć podstaw wynagrodzenia - dla sumy od 500 000,01 zł do 1 000 000,00 zł,
d) dziesięć podstaw wynagrodzenia - dla sumy od 1 000 000,01 zł do 10 000 000,00 zł,
e) dwanaście podstaw wynagrodzenia - dla sumy od 10 000 000,01 zł do
500 000 000,00 zł,
f) dwadzieścia cztery podstawy wynagrodzenia - dla sumy przekraczającej
500 000 000,00 zł;
3) część zależna od średniomiesięcznych obrotów osiągniętych w toku postępowania
sanacyjnego:
a) jedna podstawa wynagrodzenia - do 20 000,00 zł,
b) sześć podstaw wynagrodzenia - od 20 000,01 zł do 100 000,00 zł,
c) dwanaście podstaw wynagrodzenia - od 100 000,01 zł do 1 000 000,00 zł,
d) dwadzieścia podstaw wynagrodzenia - od 1 000 000,01 zł do 10 000 000,00 zł,
e) sześćdziesiąt podstaw wynagrodzenia - od 10 000 000,01 zł do 50 000 000,00 zł,
f) osiemdziesiąt podstaw wynagrodzenia - powyżej 50 000 000,00 zł;
4) część ustalana przez sąd, stosownie do:
a) stopnia poprawy kondycji ekonomicznej przedsiębiorstwa dłużnika, która miała
miejsce w czasie trwania postępowania sanacyjnego, wyrażającego się między innymi
w zwiększeniu przychodów i ograniczeniu kosztów,
b) podjęcia przez zarządcę innych działań, w szczególności zawarcia umów, które
przyniosą w przyszłości pozytywne ekonomicznie efekty dla dłużnika,
c) stopnia skomplikowania sytuacji majątkowej i prawnej masy sanacyjnej oraz rodzaju
i zakresu działalności prowadzonej przez dłużnika, w tym liczby pracowników
zatrudnianych przez dłużnika
- w granicach do sześćdziesięciu podstaw wynagrodzenia;
5) część ustalana w przypadku, gdy z przyczyn niezależnych od zarządcy postępowanie trwa
dłużej niż dwanaście miesięcy - w granicach do dwudziestu podstaw wynagrodzenia.
3. Przez podstawę wynagrodzenia należy rozumieć przeciętne miesięczne wynagrodzenie w
sektorze przedsiębiorstw bez wypłat nagród z zysku w trzecim kwartale roku poprzedniego,
ogłoszone przez Prezesa Głównego Urzędu Statystycznego.
Art. 56. [Wynagrodzenie wstępne zarządcy]
1. Sąd ustala wynagrodzenie wstępne zarządcy na wniosek zarządcy, złożony po złożeniu planu
restrukturyzacyjnego, w terminie trzydziestu dni od dnia złożenia wniosku.
2. We wniosku o ustalenie wynagrodzenia wstępnego podaje się aktualne, według stanu na dzień
złożenia wniosku, informacje o:
1) liczbie wierzycieli;
2) sumie wierzytelności;
3) przewidywanych obrotach średniomiesięcznych w toku całego postępowania
sanacyjnego;
4) przewidywanym zgodnie z planem restrukturyzacyjnym stopniu trudności prowadzenia
postępowania i planowanej poprawie kondycji ekonomicznej przedsiębiorstwa dłużnika.
3. Zarządca może dołączyć do wniosku pisemne oświadczenie dłużnika oraz oświadczenia
wierzycieli, zawierające ich stanowisko co do wysokości wynagrodzenia, a także opinię rady
wierzycieli.
4. Ustalając wynagrodzenie wstępne, sąd stosuje zasady określone w art. 55, biorąc pod uwagę
wskaźniki podane we wniosku oraz prawdopodobieństwo realizacji planu restrukturyzacyjnego i
przewidywane efekty dla wierzycieli, a także stanowisko dłużnika i wierzycieli, o ile zostały
złożone.
5. Na postanowienie w przedmiocie ustalenia wynagrodzenia wstępnego zażalenie przysługuje
wyłącznie dłużnikowi i zarządcy.
Art. 57. [Zaliczki kwartalne]
1. Po ustaleniu wynagrodzenia wstępnego zarządca ma prawo do zaliczek kwartalnych w
wysokości równej 7% wynagrodzenia wstępnego, po upływie pełnego kwartału pełnienia
funkcji. Pierwsza zaliczka może być pobrana nie wcześniej niż przed uprawomocnieniem się
postanowienia o ustaleniu wynagrodzenia wstępnego.
2. Zaliczkę kwartalną wypłaca się na podstawie rachunku wystawionego przez zarządcę.
3. Sędzia-komisarz orzeka postanowieniem o dalszych zaliczkach kwartalnych po upływie
pięciu kwartałów pełnienia funkcji przez zarządcę.
Art. 58. [Wniosek o ustalenie wynagrodzenia ostatecznego]
1. Sąd wydaje postanowienie w przedmiocie wynagrodzenia ostatecznego na wniosek zarządcy
złożony w terminie tygodnia od dnia złożenia opinii o możliwości wykonania układu albo
doręczenia mu postanowienia o odwołaniu albo zmianie zarządcy albo umorzeniu postępowania.
Złożenie wniosku z uchybieniem terminu skutkuje przyznaniem wynagrodzenia ostatecznego w
wysokości dotychczas pobranych zaliczek, chyba że sąd postanowi o przyznaniu niższego
wynagrodzenia i zwrocie części zaliczek. Do dnia wydania postanowienia w przedmiocie
wynagrodzenia ostatecznego zarządca może złożyć wniosek o przywrócenie terminu,
wykazując, że uchybienie terminu nastąpiło bez jego winy.
2. We wniosku o ustalenie wynagrodzenia ostatecznego podaje się aktualne, według stanu na
dzień złożenia wniosku, informacje o:
1) liczbie wierzycieli;
2) sumie wierzytelności;
3) średniomiesięcznych obrotach osiągniętych w toku postępowania sanacyjnego;
4) stopniu poprawy kondycji ekonomicznej przedsiębiorstwa dłużnika, która miała miejsce
w czasie trwania postępowania sanacyjnego, osiągniętych przychodach i ich zmianie w
stosunku do stanu poprzedzającego objęcie zarządu;
5) podjęciu innych działań, w szczególności zawarciu umów, które przyniosły w toku
postępowania lub przyniosą w przyszłości pozytywne ekonomicznie efekty dla dłużnika;
6) stopniu skomplikowania sytuacji majątkowej i prawnej masy sanacyjnej oraz rodzaju i
zakresie działalności prowadzonej przez dłużnika, w tym liczbie pracowników zatrudnianych
przez dłużnika.
3. Zarządca może do wniosku dołączyć pisemne oświadczenie dłużnika oraz oświadczenia
wierzycieli, zawierające ich stanowisko co do wysokości wynagrodzenia ostatecznego, a także
opinię rady wierzycieli.
Art. 59. [Postanowienie w przedmiocie wynagrodzenia ostatecznego]
1. Sąd wydaje postanowienie w przedmiocie wynagrodzenia ostatecznego niezwłocznie po
zakończeniu albo prawomocnym umorzeniu postępowania restrukturyzacyjnego.
2. W przypadku prawomocnej odmowy zatwierdzenia układu albo prawomocnego umorzenia
postępowania restrukturyzacyjnego wynagrodzenie zarządcy ustala się w wysokości 30%
wynagrodzenia obliczonego zgodnie z art. 55. Wynagrodzenie, w części przewyższającej
pobrane zaliczki, wypłaca się na podstawie rachunku wystawionego przez zarządcę
niezwłocznie po uprawomocnieniu się postanowienia o ustaleniu wynagrodzenia.
3. W przypadku prawomocnego zatwierdzenia układu wynagrodzenie zarządcy ustala się w
kwocie nieprzekraczającej wynagrodzenia obliczonego zgodnie z art. 55.
4. Wynagrodzenie, o którym mowa w ust. 3, w części przewyższającej pobrane zaliczki, do
wysokości 85%, wypłaca się na podstawie rachunku wystawionego przez zarządcę niezwłocznie
po uprawomocnieniu się postanowienia o ustaleniu wynagrodzenia. Pozostałą część
wynagrodzenia wypłaca się po uprawomocnieniu się postanowienia o stwierdzeniu wykonania
układu.
5. Jeżeli zarządca w świetle zatwierdzonego układu będzie obowiązany wydać dłużnikowi jego
majątek z chwilą zakończenia postępowania restrukturyzacyjnego albo wydano postanowienie o
umorzeniu postępowania, kwota wynagrodzenia podlega złożeniu do depozytu sądowego w
wysokości różnicy między wynagrodzeniem wnioskowanym a sumą pobranych zaliczek, chyba
że sąd, mając na względzie ważny interes dłużnika, postanowi o ograniczeniu wysokości
zabezpieczenia do kwoty nie niższej niż 30% wynagrodzenia zarządcy obliczonego zgodnie z
art. 55 ust. 1 i ust. 2 pkt 1-3.
6. O złożeniu kwoty wynagrodzenia do depozytu orzeka sąd w składzie jednoosobowym na
wniosek zarządcy. Przepisów art. 6933
 § 1 i 3 Kodeksu postępowania cywilnego nie stosuje się.
O wydaniu kwoty wynagrodzenia z depozytu orzeka sąd w składzie jednoosobowym po
prawomocnym ustaleniu wynagrodzenia ostatecznego.
7. Jeżeli wynagrodzenie ostateczne ustalono w wysokości niższej niż suma pobranych zaliczek,
zarządca zwraca nadwyżkę pobranych zaliczek. O zwrocie orzeka sąd w postanowieniu o
ustaleniu wynagrodzenia ostatecznego.
8. Na postanowienie w przedmiocie wynagrodzenia ostatecznego przysługuje zażalenie.
Zażalenie przysługuje również zarządcy.
9. Prawomocne postanowienie stanowi tytuł egzekucyjny przeciwko zarządcy oraz dłużnikowi.
10. Wynagrodzenie zarządcy stanowi wydatek postępowania restrukturyzacyjnego.
Art. 60. [Rozdzielenie wynagrodzenia pomiędzy kilku zarządców]
 Jeżeli w postępowaniu sanacyjnym funkcję zarządcy pełniło kilku zarządców, wynagrodzenie
rozdziela się między nich proporcjonalnie do czasu pełnienia tej funkcji w postępowaniu, przy
czym sąd może zdecydować o odstąpieniu od proporcjonalnego podziału, w szczególności jeżeli
jest to uzasadnione zróżnicowanym wpływem poszczególnych zarządców na zaistnienie
okoliczności, o których mowa w art. 55 ust. 2 pkt 4, oraz na przyjęcie układu.
Art. 61. [Ustalenie wynagrodzenia zarządcy uchwałą zgromadzenia wierzycieli]
1. Wynagrodzenie zarządcy może zostać również ustalone odrębną uchwałą zgromadzenia
wierzycieli, podejmowaną wraz z uchwałą w przedmiocie przyjęcia układu, z zastosowaniem
tych samych wymogów co do kworum oraz wymaganych większości.
2. Wynagrodzenie ustalone uchwałą zgromadzenia wierzycieli nie może być niższe niż
obliczone zgodnie z art. 55 ust. 2 pkt 1-3. Na wynagrodzenie zalicza się zaliczki pobrane przez
zarządcę zgodnie z art. 57.
3. Uchwała o ustaleniu wynagrodzenia zarządcy może być poddana pod głosowanie wyłącznie
po złożeniu przez dłużnika oświadczenia o jej poparciu.
4. Jeżeli uchwała o ustaleniu wynagrodzenia zarządcy przewiduje wynagrodzenie nie wyższe niż
150% wynagrodzenia obliczonego zgodnie z art. 55, oświadczenie dłużnika, o którym mowa w
ust. 3, nie jest wymagane.
5. W przypadku nieprzyjęcia układu albo prawomocnej odmowy zatwierdzenia przyjętego
układu uchwała zgromadzenia wierzycieli o ustaleniu wynagrodzenia zarządcy traci moc. W
takim przypadku oraz w sytuacji, gdy na zgromadzeniu wierzycieli nie podjęto uchwały o
ustaleniu wynagrodzenia, zarządca składa wniosek o ustalenie wynagrodzenia ostatecznego w
terminie tygodnia od dnia zgromadzenia wierzycieli albo od doręczenia mu postanowienia o
odmowie zatwierdzenia układu.
6. Sąd, zatwierdzając układ, wydaje również postanowienie w przedmiocie zatwierdzenia
uchwały ustalającej wynagrodzenie zarządcy.
7. Postanowienie podlega zaskarżeniu w trybie i terminach przewidzianych dla zaskarżenia
postanowienia o zatwierdzeniu układu. Zażalenie przysługuje również zarządcy.
8. Sąd może odmówić zatwierdzenia uchwały o ustaleniu wynagrodzenia zarządcy, jeżeli jest
niezgodna z prawem lub narusza istotne interesy zarządcy lub wierzycieli, którzy głosowali
przeciw tej uchwale oraz zgłosili zastrzeżenia w trybie i terminie przewidzianym dla zastrzeżeń
przeciwko układowi, lub narusza istotne interesy dłużnika, który sprzeciwił się jej podjęciu. W
takim przypadku zarządca składa wniosek o ustalenie wynagrodzenia ostatecznego w terminie
tygodnia od dnia doręczenia mu postanowienia o odmowie zatwierdzenia uchwały.
9. Do wynagrodzenia ustalonego uchwałą zgromadzenia wierzycieli przepisy art. 59 ust. 4-7
stosuje się odpowiednio.
Art. 62. [Odpowiednie stosowanie przepisów do zarządcy ustanowionego w postępowaniu
przyspieszonym lub postępowaniu układowym]
 W przypadku odebrania zarządu dłużnikowi w przyspieszonym postępowaniu układowym lub
w postępowaniu układowym do wynagrodzenia zarządcy przepisy o wynagrodzeniu zarządcy w
postępowaniu sanacyjnym stosuje się odpowiednio.
Art. 63. [Doliczenie kwoty VAT]
 Wynagrodzenie i zaliczki na wynagrodzenie zarządcy obowiązanego do rozliczenia podatku od
towarów i usług podwyższa się o kwotę podatku od towarów i usług.
Art. 64. [Dziedziczność roszczenia o wynagrodzenie]
1. W przypadku śmierci zarządcy roszczenie o należne mu wynagrodzenie należy do spadku po
nim.
2. W przypadku, o którym mowa w ust. 1, sąd orzeka o wynagrodzeniu zarządcy z urzędu.
DZIAŁ IV
Uczestnicy postępowania
Rozdział 1
Przepisy ogólne
Art. 65. [Uczestnicy postępowania restrukturyzacyjnego]
1. Uczestnikami postępowania restrukturyzacyjnego są:
1) dłużnik;
2) wierzyciel osobisty dłużnika, któremu przysługuje wierzytelność bezsporna;
3) wierzyciel osobisty dłużnika, któremu przysługuje wierzytelność sporna i który
uprawdopodobnił swoją wierzytelność oraz został dopuszczony do udziału w sprawie przez
sędziego-komisarza.
2. Przez wierzyciela należy rozumieć osobę uprawnioną do żądania od dłużnika świadczenia.
3. Przez świadczenie należy rozumieć również świadczenie składek na ubezpieczenia społeczne
oraz innych danin publicznych.
4. Przez wierzyciela osobistego, któremu przysługuje wierzytelność bezsporna, należy rozumieć
wierzyciela osobistego, który został wskazany przez dłużnika w spisie wierzycieli załączonym do
wniosku restrukturyzacyjnego lub którego wierzytelność została stwierdzona tytułem
egzekucyjnym lub który został umieszczony w spisie wierzytelności.
5. Przez wierzytelność sporną należy rozumieć wierzytelność inną niż wskazana w ust. 4, która
została skonkretyzowana co do zakresu świadczenia dłużnika i podstawy faktycznej, w
szczególności wierzytelność, co do której dłużnik został wezwany do spełnienia świadczenia,
zawezwano dłużnika do próby ugodowej, wytoczono powództwo przeciwko dłużnikowi albo
podniesiono zarzut potrącenia w sprawie wszczętej przez dłużnika, albo co do której toczy się
postępowanie przed sądem polubownym oraz wierzytelność, o której mowa w art. 90 ust. 2.
6. Dopuszczenie do udziału w sprawie wierzyciela, o którym mowa w ust. 1 pkt 3, może nastąpić
na wniosek wierzyciela albo z urzędu. W przypadku dopuszczenia wierzyciela do udziału w
sprawie na jego wniosek, dopuszczenie wywołuje skutek od dnia złożenia wniosku.
7. Wierzyciel nieumieszczony w spisie wierzytelności traci uprawnienia uczestnika postępowania
z dniem uprawomocnienia się postanowienia o oddaleniu jego sprzeciwu lub bezskutecznego
upływu terminu do jego złożenia albo uprawomocnienia się postanowienia uwzględniającego
sprzeciw co do umieszczenia jego wierzytelności.
Art. 66. [Zdolność prawna i zdolność do czynności prawnych dłużnika; zmiana firmy]
1. Otwarcie postępowania restrukturyzacyjnego nie ma wpływu na zdolność prawną oraz zdolność
do czynności prawnych dłużnika.
2. Po wydaniu przez sąd postanowienia o otwarciu postępowania restrukturyzacyjnego
przedsiębiorca występuje w obrocie pod dotychczasową firmą z dodaniem oznaczenia "w
restrukturyzacji".
Art. 67. [Zarząd majątkiem przez dłużnika]
1. W postępowaniu restrukturyzacyjnym dłużnik sprawuje zarząd własny swoim majątkiem, chyba
że został ustanowiony zarządca. Zarząd własny, w zakresie określonym w art. 39 ust. 1, dłużnik
sprawuje pod nadzorem nadzorcy sądowego.
2. Czynności prawne dokonane przez dłużnika dotyczące mienia, wobec którego dłużnik utracił
prawo zarządu, są nieważne.
3. Spełnienie świadczenia do rąk dłużnika pozbawionego prawa zarządu, dokonane po
obwieszczeniu o otwarciu postępowania restrukturyzacyjnego, nie zwalnia z obowiązku spełnienia
świadczenia do rąk zarządcy, chyba że równowartość świadczenia wpłynęła do masy układowej
albo sanacyjnej.
4. Jeżeli przepisy szczególne nie stanowią inaczej, do czynności, które podlegają ujawnieniu w
księdze wieczystej i rejestrach, przepisy ust. 2 i 3 stosuje się.
5. Jeżeli zawarcie umowy lub ustanowienie zabezpieczenia finansowego nastąpiło w dniu otwarcia
postępowania restrukturyzacyjnego, a uprawniony z zabezpieczenia wykaże, że nie wiedział i przy
zachowaniu należytej staranności nie mógł wiedzieć o otwarciu postępowania
restrukturyzacyjnego, do ustanowienia zabezpieczenia finansowego zgodnie z przepisami ustawy z
dnia 2 kwietnia 2004 r. o niektórych zabezpieczeniach finansowych (Dz. U. z 2024 r. poz. 294)
przepisu ust. 2 nie stosuje się. Do zabezpieczenia ustanowionego w związku z uczestnictwem w
systemie płatności lub systemie rozrachunku papierów wartościowych w rozumieniu ustawy z dnia
24 sierpnia 2001 r. o ostateczności rozrachunku w systemach płatności i systemach rozrachunku
papierów wartościowych oraz zasadach nadzoru nad tymi systemami (Dz. U. z 2024 r. poz. 585),
na rzecz podmiotu prowadzącego ten system lub na rzecz uczestnika tego systemu przepisu ust. 2
nie stosuje się.
Art. 68. [Utrata zdolności procesowej; ustanowienie kuratora]
1. Jeżeli po złożeniu wniosku restrukturyzacyjnego dłużnik utracił zdolność procesową i nie działa
za niego przedstawiciel ustawowy, a także jeżeli w składzie organów dłużnika będącego osobą
prawną lub jednostką organizacyjną nieposiadającą osobowości prawnej, której odrębna ustawa
przyznaje zdolność prawną, zachodzą braki uniemożliwiające ich działanie, sędzia-komisarz, a
przed dniem otwarcia postępowania sąd, ustanawia kuratora. Jeżeli dla dłużnika ustanowiono
kuratora na podstawie art. 42 § 1 Kodeksu cywilnego, tego kuratora powołuje się na kuratora, o
którym mowa w niniejszym przepisie.
2. Kurator ustanowiony w postępowaniu o otwarcie postępowania restrukturyzacyjnego pełni
swoją funkcję również po otwarciu tego postępowania.
3. Ustanowienie kuratora na podstawie ust. 1 nie stanowi przeszkody do usunięcia, na podstawie
zasad ogólnych, braku zdolności procesowej albo braków w składzie organów uniemożliwiających
ich działanie. Po ich uzupełnieniu ustanowienie kuratora według przepisów niniejszego działu traci
moc.
4. Kurator ponosi odpowiedzialność za szkodę wyrządzoną na skutek nienależytego wykonywania
obowiązków.
Art. 69. [Wynagrodzenie kuratora i zwrot wydatków]
1. Kuratorowi przysługuje prawo do wynagrodzenia oraz zwrotu wydatków.
2. Wynagrodzenie kuratora ustanowionego na podstawie art. 68 ust. 1 ustala sędzia-komisarz, a
przed otwarciem postępowania sąd, w wysokości stosownej do nakładu pracy kuratora, stosując
odpowiednio przepisy wykonawcze wydane na podstawie art. 9 pkt 3 ustawy z dnia 28 lipca 2005
r. o kosztach sądowych w sprawach cywilnych (Dz. U. z 2024 r. poz. 959 i 1237).
3. Na postanowienie w przedmiocie wynagrodzenia oraz zwrotu wydatków przysługuje zażalenie.
Zażalenie przysługuje również kuratorowi.
Art. 70. [Doliczenie kwoty VAT]
 Wynagrodzenie kuratora obowiązanego do rozliczenia podatku od towarów i usług podwyższa się
o kwotę podatku od towarów i usług.
Art. 71. [Ponoszenie kosztów kuratora przez dłużnika]
 Koszty działania kuratora obciążają dłużnika. Jeżeli dłużnik na wezwanie kuratora nie pokrył tych
kosztów, sędzia-komisarz na wniosek kuratora nakazuje tymczasową wypłatę sumy kosztów ze
środków Skarbu Państwa i ich ściągnięcie od dłużnika w trybie przepisów Kodeksu postępowania
cywilnego o egzekucji opłat sądowych.
Art. 72. [Śmierć dłużnika]
1. W przypadku śmierci dłużnika jego spadkobierca, a jeżeli ustanowiono zarząd sukcesyjny -
zarządca sukcesyjny, staje się uczestnikiem postępowania restrukturyzacyjnego. Dla
zabezpieczenia praw spadkobiercy sędzia-komisarz z urzędu ustanawia kuratora, do którego
przepisy art. 68-71 stosuje się.
2. Ustanowienie kuratora traci moc po wstąpieniu do postępowania spadkobiercy dłużnika, który
wykazał swoje prawa prawomocnym postanowieniem o stwierdzeniu nabycia spadku, europejskim
poświadczeniem spadkowym albo zarejestrowanym aktem poświadczenia dziedziczenia. Do
spadkobiercy przepisy o prawach i obowiązkach dłużnika stosuje się odpowiednio.
3. W przypadku ustanowienia kuratora spadku przepis ust. 2 stosuje się odpowiednio.
Art. 73. [Otwarcie postępowania restrukturyzacyjnego a stosunki majątkowe małżeńskie]
 Z dniem otwarcia postępowania restrukturyzacyjnego w stosunku do jednego z małżonków
pozostających w ustroju wspólności majątkowej majątek wspólny małżonków wchodzi do masy
układowej albo sanacyjnej i podlega nadzorowi nadzorcy sądowego albo zarządowi zarządcy.
Przepisy art. 341
 i art. 36-39 ustawy z dnia 25 lutego 1964 r. - Kodeks rodzinny i opiekuńczy (Dz.
U. z 2023 r. poz. 2809) stosuje się.
Art. 74. [Zakaz ustanawiania rozdzielności majątkowej po dniu otwarcia postępowania]
 Ustanowienie rozdzielności majątkowej po dniu otwarcia postępowania restrukturyzacyjnego z
datą wcześniejszą niż dzień otwarcia postępowania restrukturyzacyjnego jest niedopuszczalne.
Art. 75. [Ustanowienie kuratora dla wierzyciela]
1. Jeżeli wierzyciel nie ma zdolności procesowej i nie działa za niego przedstawiciel ustawowy, a
także jeżeli w składzie organów wierzyciela będącego osobą prawną lub jednostką organizacyjną
nieposiadającą osobowości prawnej, której odrębna ustawa przyznaje zdolność prawną, zachodzą
braki uniemożliwiające ich działanie, sędzia-komisarz może, jeżeli przyczyni się to do
usprawnienia postępowania, ustanowić dla niego kuratora, który działa za wierzyciela w
postępowaniu restrukturyzacyjnym. Jeżeli dla wierzyciela ustanowiono kuratora na podstawie art.
42 § 1 Kodeksu cywilnego, tego kuratora powołuje się na kuratora, o którym mowa w niniejszym
przepisie.
2. Przepisy art. 68 ust. 2-4, art. 69 i art. 70 stosuje się odpowiednio.
3. Koszty działania kuratora obciążają wierzyciela. Przepis art. 71 zdanie drugie stosuje się
odpowiednio.
Rozdział 2
Spis wierzytelności
Art. 76. [Wierzytelności umieszczane w spisie wierzytelności]
1. Spis wierzytelności obejmuje wierzytelności osobiste w stosunku do dłużnika powstałe przed
dniem otwarcia postępowania restrukturyzacyjnego.
2. Umieszczenie wierzytelności w spisie wierzytelności określa sumę, z którą wierzyciel
uczestniczy w postępowaniu restrukturyzacyjnym.
Art. 77. [Wierzytelności za okres rozliczeniowy; wierzytelności z umowy leasingu;
rozliczenie należności publicznoprawnych]
1. Wierzytelność za okres rozliczeniowy, w trakcie którego zostało otwarte postępowanie
restrukturyzacyjne, w szczególności z tytułu czynszu najmu lub dzierżawy, podatków lub składek
na ubezpieczenia społeczne, ulega z mocy prawa proporcjonalnemu podziałowi na część
traktowaną jak wierzytelność powstała przed dniem otwarcia postępowania oraz część traktowaną
jak wierzytelność powstająca po dniu otwarcia postępowania.
2. Jeżeli przedmiot leasingu nie stanowi u korzystającego dłużnika środka trwałego w rozumieniu
ustawy z dnia 26 lipca 1991 r. o podatku dochodowym od osób fizycznych (Dz. U. z 2024 r. poz.
226, 232, 854, 858, 859 i 863) oraz ustawy z dnia 15 lutego 1992 r. o podatku dochodowym od
osób prawnych (Dz. U. z 2023 r. poz. 2805 oraz z 2024 r. poz. 232, 854 i 1222) do umowy
leasingu przepis ust. 1 stosuje się.
3. Jeżeli rozliczenie należności publicznoprawnych wymaga sporządzenia deklaracji lub innego
tego typu dokumentu obejmujących rozliczenie, obie części wierzytelności, o której mowa w ust.
1, ujmuje się w odrębnych deklaracjach lub innych tego typu dokumentach.
Art. 78. [Wierzytelności niepieniężne]
 Wierzytelność niepieniężną umieszcza się w spisie wierzytelności w sumie pieniężnej według jej
wartości z dnia poprzedzającego dzień otwarcia postępowania restrukturyzacyjnego.
Art. 79. [Odsetki od wierzytelności]
1. Jeżeli w dniu otwarcia postępowania restrukturyzacyjnego wierzytelność bez zastrzeżenia
odsetek nie stała się jeszcze wymagalna, w spisie wierzytelności umieszcza się wierzytelność
pomniejszoną o odsetki ustawowe, nie wyższe jednak niż 6% rocznie, za czas od dnia otwarcia
postępowania do dnia wymagalności, najdłużej jednak za dwa lata.
2. Odsetki od wierzytelności pieniężnej umieszcza się w spisie wierzytelności w kwocie naliczonej
do dnia poprzedzającego dzień otwarcia postępowania restrukturyzacyjnego włącznie.
Art. 80. [Wierzytelność współdłużnika, poręczyciela, gwaranta i banku]
1. Wierzytelność współdłużnika lub poręczyciela dłużnika z tytułu zwrotnego roszczenia
umieszcza się w spisie wierzytelności w wysokości, w jakiej współdłużnik lub poręczyciel
zaspokoił wierzyciela, chyba że co innego wynika z treści stosunku prawnego.
2. W spisie wierzytelności umieszcza się wierzytelność gwaranta lub banku otwierającego
akredytywy w wysokości, w jakiej zaspokoił on wierzyciela, chyba że co innego wynika z treści
stosunku prawnego.
3. W spisie wierzytelności umieszcza się również wierzytelność współdłużnika, poręczyciela,
gwaranta lub banku otwierającego akredytywy, który nie zaspokoił wierzyciela jako wierzytelność
warunkową, która nie uprawnia do głosowania na zgromadzeniu wierzycieli.
Art. 81. [Niewymagalne wierzytelności o charakterze ciągłym; wierzytelności z tytułu
świadczeń powtarzających się; wierzytelności z umowy leasingu]
1. Niewymagalne wierzytelności ze stosunków prawnych o charakterze ciągłym, a także
wierzytelności z tytułu kredytu i pożyczki, umieszcza się w spisie wierzytelności pomniejszone o
odsetki ustawowe, nie wyższe jednak niż 6% rocznie, za czas od dnia otwarcia postępowania do
dnia wymagalności każdego przyszłego świadczenia, najdłużej jednak za dwa lata.
2. Wierzytelności z tytułu świadczeń powtarzających się, których czas trwania oznaczono na czas
życia uprawnionego lub innej osoby, albo nieoznaczonych co do czasu trwania, umieszcza się w
spisie wierzytelności jako sumę stanowiącą wartość prawa.
3. Jeżeli w umowie o prawo do świadczeń powtarzających została ustalona suma wykupu, sumę tę
umieszcza się w spisie wierzytelności jako wartość prawa.
4. Jeżeli przedmiot leasingu stanowi u korzystającego dłużnika środek trwały w rozumieniu
ustawy z dnia 26 lipca 1991 r. o podatku dochodowym od osób fizycznych oraz ustawy z dnia 15
lutego 1992 r. o podatku dochodowym od osób prawnych do rat leasingu przepis ust. 1 stosuje się.
5. Jeżeli umowa kredytu przewiduje możliwość korzystania ze środków pieniężnych do pewnej
wysokości, w spisie wierzytelności umieszcza się kwotę wykorzystaną przez dłużnika do dnia
otwarcia postępowania restrukturyzacyjnego.
Art. 82. [Wierzytelność zabezpieczona hipoteką na majątku położonym za granicą]
1. Wierzytelność zabezpieczoną hipoteką lub wpisem w rejestrze na majątku dłużnika położonym
za granicą umieszcza się w spisie wierzytelności, jeżeli złożony zostanie dowód wykreślenia wpisu
o zabezpieczeniu.
2. Złożenia dowodu wykreślenia wpisu o zabezpieczeniu nie wymaga się, jeżeli postępowanie
restrukturyzacyjne zostało uznane w kraju, w którym znajduje się przedmiot zabezpieczenia.
Art. 83. [Wierzytelność w walucie obcej]
1. Wierzytelność w walucie obcej bez względu na termin jej wymagalności umieszcza się w spisie
wierzytelności po przeliczeniu na walutę polską według średniego kursu walut obcych w
Narodowym Banku Polskim z dnia otwarcia postępowania, a jeżeli takiego kursu nie było -
według średniej ceny rynkowej z tej daty.
2. Umieszczenie w spisie wierzytelności w przeliczeniu na walutę polską nie powoduje
przekształcenia zobowiązania wyrażonego w walucie obcej na zobowiązanie w walucie polskiej, w
szczególności wykonanie zobowiązania w ramach realizacji układu następuje w walucie obcej,
chyba że propozycje układowe stanowią inaczej.
Art. 84. [Podstawy sporządzenia spisu wierzytelności]
1. Spis wierzytelności sporządza nadzorca lub zarządca na podstawie ksiąg rachunkowych, innych
dokumentów dłużnika, wpisów w księgach wieczystych oraz rejestrach.
2. W postępowaniu sanacyjnym otwartym na podstawie uproszczonego wniosku złożonego
zgodnie z art. 328 ust. 1 spis wierzytelności sporządza się w zakresie, w jakim jest to możliwe, na
podstawie spisu wierzytelności sporządzonego we wcześniejszym postępowaniu
restrukturyzacyjnym.
Art. 85. [Spis wierzytelności a podział wierzycieli na grupy]
 Jeżeli propozycje układowe przewidują podział wierzycieli na grupy, spis wierzytelności
sporządza się z uwzględnieniem zaproponowanego podziału.
Art. 86. [Treść spisu wierzytelności]
1. W spisie wierzytelności odrębnie umieszcza się wierzytelności objęte układem z mocy prawa
oraz wierzytelności objęte układem za zgodą wierzyciela.
2. W spisie wierzytelności umieszcza się w osobnych rubrykach:
1) liczbę porządkową;
2) imię i nazwisko wierzyciela albo jego nazwę oraz numer PESEL albo numer w Krajowym
Rejestrze Sądowym, a w przypadku ich braku - inne dane umożliwiające jego jednoznaczną
identyfikację oraz firmę, pod którą działa wierzyciel będący przedsiębiorcą, miejsce
zamieszkania albo siedzibę, adres oraz numer identyfikacji podatkowej (NIP), jeżeli wierzyciel
ma taki numer;
3) sumę wierzytelności i sumę, według której będzie obliczany głos wierzyciela w głosowaniu
nad układem;
4) informację o istnieniu i rodzaju zabezpieczenia wierzytelności;
5) informację, czy wierzytelność jest uzależniona od warunku;
6) (uchylony);
7) informację, czy w stosunku do wierzyciela zachodzą okoliczności wskazane w art. 80 ust. 3,
art. 109 ust. 1 lub art. 116;
8) uzasadnienie;
9) (uchylony);
10) dla wierzytelności, które są objęte układem za zgodą wierzyciela - informację, czy
wierzyciel wyraził zgodę na objęcie wierzytelności układem;
11) sumę wszystkich wierzytelności umieszczonych w spisie wierzytelności, a jeżeli w spisie
wierzytelności jest uwzględniony podział wierzycieli na grupy - również sumę wierzytelności
dla każdej grupy.
3. W przypadku wierzytelności zabezpieczonych na składnikach majątku dłużnika hipoteką,
zastawem, zastawem rejestrowym, zastawem skarbowym lub hipoteką morską, a także przez
przeniesienie na wierzyciela własności rzeczy, wierzytelności lub innego prawa w spisie
wierzytelności wskazuje się sumę wierzytelności, która odpowiada wartości przedmiotu
zabezpieczenia.
4. Uzasadnienie, o którym mowa w ust. 2 pkt 8, obejmuje wskazanie stanu faktycznego, z którego
wynika wierzytelność, oraz wskazanie dokumentów jej dotyczących.
5. Do spisu wierzytelności załącza się oświadczenie dłużnika o uznaniu lub odmowie uznania
wierzytelności oraz o tym, czy w stosunku do wierzycieli umieszczonych w spisie wierzytelności
zachodzą okoliczności wskazane w art. 80 ust. 3, art. 109 ust. 1 lub art. 116, albo informację, że
dłużnik nie złożył oświadczenia z podaniem przyczyny.
6. Przez inne dane umożliwiające jednoznaczną identyfikację wierzyciela, o których mowa w ust.
2 pkt 2, rozumie się w szczególności numer paszportu i oznaczenie państwa wystawiającego
paszport albo numer karty pobytu w Rzeczypospolitej Polskiej, albo numer w zagranicznym
rejestrze, albo zagraniczny numer identyfikacji lub identyfikacji podatkowej.
Art. 86a. [Suma wierzytelności odpowiadająca wartości przedmiotu zabezpieczenia]
1. Suma wierzytelności, która odpowiada wartości przedmiotu zabezpieczenia, oznacza sumę
wierzytelności, która zostałaby zaspokojona z przedmiotu zabezpieczenia w postępowaniu
upadłościowym prowadzonym wobec dłużnika.
2. W przypadku dłużnika, którego upadłości nie można ogłosić zgodnie z przepisami Prawa
upadłościowego, suma wierzytelności, która odpowiada wartości przedmiotu zabezpieczenia,
oznacza sumę wierzytelności, która zostałaby zaspokojona z przedmiotu zabezpieczenia w
postępowaniu egzekucyjnym prowadzonym wobec dłużnika.
Art. 87. [Spis wierzytelności spornych]
 W spisie wierzytelności spornych zwięźle przedstawia się podstawę sporu. Przepisy art. 86 i art.
86a stosuje się odpowiednio.
Art. 88.
 (uchylony).
Art. 89. [Obwieszczenie o dacie złożenia spisów wierzytelności]
1. (uchylony).
2. O dacie złożenia spisu wierzytelności i spisu wierzytelności spornych obwieszcza się.
Art. 90. [Zastrzeżenia dłużnika w przyspieszonym postępowaniu układowym]
1. W przyspieszonym postępowaniu układowym dłużnik może zgłosić zastrzeżenia co do
umieszczenia wierzytelności w spisie wierzytelności.
2. Wierzytelność, co do której dłużnik zgłosił zastrzeżenia, stanowi wierzytelność sporną. W takim
przypadku sędzia-komisarz dokonuje odpowiednich zmian spisu wierzytelności oraz spisu
wierzytelności spornych. O dacie postanowienia o zmianie spisu wierzytelności lub spisu
wierzytelności spornych obwieszcza się.
Art. 91. [Sprzeciw co do umieszczenia i pominięcia wierzytelności w spisie wierzytelności]
1. W postępowaniu układowym oraz postępowaniu sanacyjnym, w terminie dwóch tygodni od
dnia obwieszczenia, o którym mowa w art. 89 ust. 2, uczestnicy postępowania mogą złożyć do
sędziego-komisarza sprzeciw co do umieszczenia wierzytelności w spisie wierzytelności. Dłużnik
może złożyć sprzeciw, o ile spis wierzytelności nie jest zgodny z jego oświadczeniem, o którym
mowa w art. 86 ust. 5. Jeżeli dłużnik nie złożył oświadczenia, może złożyć sprzeciw tylko w
przypadku, gdy wykaże, że nie złożył oświadczenia z przyczyn od niego niezależnych.
2. W terminie, o którym mowa w ust. 1, dłużnik lub wierzyciel, który nie został umieszczony w
spisie wierzytelności, może złożyć sprzeciw co do pominięcia wierzytelności w spisie
wierzytelności.
Art. 92. [Wymogi formalne sprzeciwu]
1. Sprzeciw powinien odpowiadać wymogom formalnym pisma procesowego, a ponadto
wskazywać pominiętą lub zaskarżoną wierzytelność oraz zawierać wniosek co do pominięcia lub
umieszczenia wierzytelności w spisie wierzytelności wraz z uzasadnieniem i wskazaniem
dowodów na jego poparcie.
2. Sprzeciw co do pominięcia wierzytelności w spisie wierzytelności powinien ponadto zawierać:
1) imię i nazwisko wierzyciela albo jego nazwę oraz numer PESEL albo numer w Krajowym
Rejestrze Sądowym, a w przypadku ich braku - inne dane umożliwiające jego jednoznaczną
identyfikację oraz firmę, pod którą działa wierzyciel będący przedsiębiorcą, miejsce
zamieszkania albo siedzibę oraz adres, a jeżeli wierzycielem jest spółka osobowa, osoba prawna
albo inna jednostka organizacyjna nieposiadająca osobowości prawnej, której odrębna ustawa
przyznaje zdolność prawną - imiona i nazwiska reprezentantów spółki albo osoby prawnej, w
tym likwidatorów, jeżeli zostali ustanowieni;
2) wskazanie sumy wierzytelności oraz sumy, według której będzie obliczany głos wierzyciela
w głosowaniu nad układem;
3) wskazanie istnienia i rodzaju zabezpieczenia wierzytelności;
4) informację, czy w stosunku do wierzyciela zachodzą okoliczności wskazane w art. 80 ust. 3,
art. 109 ust. 1 lub art. 116;
5) informację, czy wierzytelność jest uzależniona od warunku zawieszającego;
6) informację, czy wierzycielowi przysługuje prawo potrącenia;
7) dla wierzytelności, które są objęte układem za zgodą wierzyciela - informację, czy
wierzyciel wyraził zgodę na objęcie wierzytelności układem.
2a. Przez inne dane umożliwiające jednoznaczną identyfikację wierzyciela, o których mowa w ust.
2 pkt 1, rozumie się dane, o których mowa w art. 86 ust. 6.
3. Przepis art. 86 ust. 3 stosuje się.
4. Jeżeli sprzeciw nie odpowiada wymaganiom wskazanym w ust. 1 lub 2 lub nie uiszczono
należnej opłaty, przepis art. 130 Kodeksu postępowania cywilnego stosuje się odpowiednio.
Sędzia-komisarz odrzuca sprzeciw złożony po upływie terminu lub z innych przyczyn
niedopuszczalny, jak również sprzeciw, którego braków strona nie uzupełniła, lub sprzeciw, od
którego strona nie wniosła należnej opłaty w wyznaczonym terminie.
5. Sędzia-komisarz pomija twierdzenia i dowody niezgłoszone w sprzeciwie, chyba że strona
uprawdopodobni, że nie zgłosiła ich w sprzeciwie bez swojej winy lub że uwzględnienie
spóźnionych twierdzeń i dowodów nie spowoduje zwłoki w rozpoznaniu sprawy.
Art. 93. [Udowodnienie okoliczności uzasadniających sprzeciw]
1. Okoliczności uzasadniające sprzeciw mogą być udowodnione wyłącznie dowodem z dokumentu
albo opinii biegłego.
2. Jeżeli wierzytelność jest stwierdzona prawomocnym orzeczeniem sądu, sprzeciw co do
umieszczenia wierzytelności w spisie wierzytelności może być oparty tylko na zdarzeniach
powstałych po zamknięciu rozprawy w sprawie, w której zostało wydane orzeczenie. Zdarzenia te
stwierdza się dowodem na piśmie.
Art. 94. [Doręczenie odpisu sprzeciwu; odpowiedź na sprzeciw]
1. Sędzia-komisarz doręcza odpis sprzeciwu wierzyciela co do pominięcia jego wierzytelności w
spisie wierzytelności nadzorcy sądowemu albo zarządcy oraz dłużnikowi.
2. Sędzia-komisarz doręcza odpis sprzeciwu wierzyciela co do umieszczenia wierzytelności w
spisie wierzytelności nadzorcy sądowemu albo zarządcy, dłużnikowi oraz wierzycielowi, którego
wierzytelności sprzeciw dotyczy.
3. Sędzia-komisarz doręcza odpis sprzeciwu dłużnika nadzorcy sądowemu albo zarządcy oraz
wierzycielowi, którego wierzytelności sprzeciw dotyczy.
4. Uczestnik postępowania może złożyć odpowiedź na sprzeciw w terminie wyznaczonym przez
sędziego-komisarza nie krótszym niż tydzień od dnia doręczenia odpisu sprzeciwu. Nadzorca
sądowy albo zarządca jest obowiązany w tym samym terminie do złożenia odpowiedzi na
sprzeciw.
5. Odpowiedź na sprzeciw złożona po upływie terminu lub której braków strona nie uzupełniła w
terminie podlega zwrotowi.
6. Do odpowiedzi na sprzeciw przepisy art. 92 ust. 1 i 4 stosuje się odpowiednio.
Art. 95. [Rozpatrzenie sprzeciwu]
1. Sędzia-komisarz, zastępca sędziego-komisarza lub wyznaczony sędzia rozpoznaje sprzeciw na
posiedzeniu niejawnym w terminie dwóch miesięcy od dnia jego wniesienia.
2. Jeżeli sędzia-komisarz, zastępca sędziego-komisarza lub wyznaczony sędzia uzna za potrzebne
wyznaczenie rozprawy, zawiadamia o niej nadzorcę sądowego albo zarządcę, dłużnika oraz
wierzyciela, który złożył sprzeciw, i wierzyciela, którego wierzytelności sprzeciw dotyczy.
Niestawiennictwo tych osób, nawet usprawiedliwione, nie wstrzymuje wydania postanowienia.
3. Sędzia-komisarz, zastępca sędziego-komisarza lub wyznaczony sędzia może odstąpić od
przeprowadzenia dowodu z opinii biegłego, jeżeli biegły sporządził opinię w innym postępowaniu
toczącym się przed sądem, sądem polubownym lub organem administracji. W takim przypadku
dowodem są dokumenty obejmujące treść opinii biegłego.
4. W toku postępowania wywołanego złożeniem sprzeciwu nadzorca sądowy albo zarządca ma
prawa i obowiązki uczestnika postępowania.
5. Na postanowienie w przedmiocie sprzeciwu zażalenie przysługuje dłużnikowi, nadzorcy
sądowemu albo zarządcy oraz wierzycielom.
6. Uchylenie postanowienia w przedmiocie sprzeciwu i przekazanie sprawy do ponownego
rozpoznania jest dopuszczalne wyłącznie w przypadku konieczności przeprowadzenia
postępowania dowodowego w całości albo jeżeli przy rozpoznawaniu sprzeciwu doszło do
nieważności postępowania, której skutków nie dało się usunąć w postępowaniu zażaleniowym.
Art. 96. [Zmiany w spisie wierzytelności po uwzględnieniu sprzeciwu]
 Po uprawomocnieniu się postanowienia uwzględniającego sprzeciw w spisie wierzytelności
dokonuje się zmian w zakresie określonym w postanowieniu.
Art. 97. [Zatwierdzenie spisu wierzytelności w przyspieszonym postępowaniu układowym]
1. W przyspieszonym postępowaniu układowym sędzia-komisarz zatwierdza spis wierzytelności
na zgromadzeniu wierzycieli.
2. Postanowienie sędziego-komisarza o zatwierdzeniu spisu wierzytelności obwieszcza się.
Art. 98. [Zatwierdzenie spisu wierzytelności]
1. W postępowaniu układowym oraz sanacyjnym po upływie terminu do złożenia sprzeciwu, a w
przypadku jego złożenia - po uprawomocnieniu się postanowienia w przedmiocie sprzeciwu,
sędzia-komisarz zatwierdza spis wierzytelności.
2. Przepis art. 97 ust. 2 stosuje się.
3. Sędzia-komisarz zatwierdza spis wierzytelności w zakresie nieobjętym nierozpoznanymi
prawomocnie sprzeciwami, jeżeli suma wierzytelności uprawniających do głosowania nad
układem, których dotyczą sprzeciwy prawomocnie nierozpoznane, nie przekracza 15% sumy
wierzytelności uprawniających do głosowania nad układem. Postępowania w przedmiocie tych
sprzeciwów podlegają umorzeniu przez sąd albo sędziego-komisarza, jeżeli nie zostaną
prawomocnie rozpoznane do czasu głosowania nad układem.
Art. 99. [Wykreślenie wierzytelności ze spisu wierzytelności z urzędu]
Sędzia-komisarz może z urzędu wykreślić wierzytelność ze spisu wierzytelności w przypadku
stwierdzenia, że w spisie umieszczono wierzytelność, która w całości lub części nie istnieje albo
przysługuje innej osobie niż wskazana w spisie jako wierzyciel. Postanowienie o wykreśleniu
wierzytelności ze spisu wierzytelności doręcza się wierzycielowi, którego dotyczy, dłużnikowi
oraz nadzorcy albo zarządcy. Osobom tym przysługuje zażalenie na postanowienie. O dacie
postanowienia o wykreśleniu wierzytelności ze spisu wierzytelności oraz informację o
prawomocności tego postanowienia obwieszcza się.
Art. 100. [Uzupełnienie spisu wierzytelności]
1. Jeżeli po złożeniu spisu wierzytelności zostanie ujawniona wierzytelność, która nie została
umieszczona w spisie, nadzorca albo zarządca sporządza uzupełnienie spisu wierzytelności.
Przepisy art. 84-91 stosuje się odpowiednio.
2. Zmiana imienia, nazwiska, nazwy wierzyciela oraz zmiana osoby wierzyciela, do której doszło
po złożeniu spisu wierzytelności sędziemu-komisarzowi, nie stanowi podstawy do zmiany spisu
oraz nie pozbawia wierzyciela prawa udziału w dalszym postępowaniu restrukturyzacyjnym.
Art. 101. [Dochodzenie wierzytelności nieuwzględnionej w spisie wierzytelności;
dokonywanie sprostowań w zatwierdzonych spisach wierzytelności]
1. Nieuwzględnienie wierzytelności w spisie wierzytelności nie stanowi przeszkody do jej
dochodzenia we właściwym trybie.
2. Sędzia-komisarz zmienia spis wierzytelności stosownie do przedstawionych mu prawomocnych
orzeczeń. Przepisy art. 89 ust. 2, art. 90 i art. 91 stosuje się odpowiednio. O dacie postanowienia o
zmianie spisu wierzytelności oraz informację o prawomocności tego postanowienia obwieszcza
się.
3. Do sprostowania niedokładności, błędów pisarskich albo rachunkowych lub innych oczywistych
omyłek w zatwierdzonym spisie wierzytelności oraz spisie wierzytelności spornych stosuje się
odpowiednio przepisy art. 350 i art. 353 Kodeksu postępowania cywilnego. Sprostowania
dokonuje sędzia-komisarz. Sprostowania może dokonać również referendarz sądowy. Wniesienie
skargi na postanowienie referendarza sądowego nie powoduje utraty mocy przez zaskarżone
postanowienie. Sąd rozpoznaje skargę w składzie jednego sędziego jako sąd drugiej instancji,
stosując odpowiednio przepisy o zażaleniu. Rozpoznając skargę, sąd wydaje postanowienie, w
którym zaskarżone postanowienie referendarza sądowego utrzymuje w mocy albo je zmienia.
Prawomocne postanowienie o sprostowaniu spisu wierzytelności obwieszcza się.
Art. 102. [Wyciąg z zatwierdzonego spisu wierzytelności jako tytuł egzekucyjny]
1. Po prawomocnej odmowie zatwierdzenia układu lub prawomocnym umorzeniu postępowania
restrukturyzacyjnego wyciąg z zatwierdzonego spisu wierzytelności, zawierający oznaczenie
wierzyciela i przysługującej mu wierzytelności, stanowi tytuł egzekucyjny przeciwko dłużnikowi.
2. Po prawomocnym zatwierdzeniu układu wyciąg z zatwierdzonego spisu wierzytelności, łącznie
z wypisem prawomocnego postanowienia zatwierdzającego układ, stanowi tytuł egzekucyjny
przeciwko dłużnikowi oraz temu, kto udzielił zabezpieczenia wykonania układu, jeżeli został w
sądzie złożony dokument stwierdzający udzielenie zabezpieczenia, a także przeciwko
zobowiązanemu do dopłaty, jeżeli układ przewiduje dopłaty między wierzycielami. W przypadku
uchylenia układu przepis ust. 1 stosuje się.
3. Dłużnik może żądać ustalenia, że wierzytelność objęta zatwierdzonym spisem wierzytelności
nie istnieje albo istnieje w mniejszym zakresie, jeżeli złożył sprzeciw w postępowaniu
restrukturyzacyjnym i co do wierzytelności nie zapadło prawomocne orzeczenie sądowe.
4. Po nadaniu wyciągowi z zatwierdzonego spisu wierzytelności klauzuli wykonalności zarzut, że
wierzytelność objęta spisem wierzytelności nie istnieje albo że istnieje w mniejszym zakresie,
dłużnik może podnieść w drodze powództwa o pozbawienie tytułu wykonawczego wykonalności.
Art. 103. [Zwrot dokumentów]
 Wierzyciel może żądać zwrotu dokumentów złożonych w celu udowodnienia wierzytelności. Na
zarządzenie sędziego-komisarza sekretarz sądowy wydaje dokumenty z zaznaczeniem na nich, w
jakiej sumie wierzytelność została umieszczona w spisie wierzytelności.
Rozdział 3
Zgromadzenie wierzycieli
Oddział 1
Przepisy ogólne
Art. 104. [Zwołanie zgromadzenia wierzycieli]
 Zgromadzenie wierzycieli zwołuje sędzia-komisarz w:
1) celu głosowania nad układem;
2) przypadku, gdy rada wierzycieli podejmie uchwałę o zwołaniu zgromadzenia;
3) przypadku, gdy uzna to za potrzebne.
Art. 105. [Obwieszczenie o zwołaniu zgromadzenia wierzycieli]
1. Zgromadzenie wierzycieli zwołuje się przez obwieszczenie, w którym określa się termin,
miejsce i przedmiot obrad oraz sposób głosowania. W obwieszczeniu określa się również, czy
zgromadzenie będzie przeprowadzone w sposób określony w art. 110 ust. 6.
2. Obwieszczenia dokonuje się co najmniej na dwa tygodnie przed terminem zgromadzenia
wierzycieli.
3. Na termin zgromadzenia wierzycieli wzywa się dłużnika, nadzorcę sądowego albo zarządcę.
Ich niestawiennictwo, chociażby usprawiedliwione, nie stanowi przeszkody do odbycia
zgromadzenia.
4. W przypadku odroczenia zgromadzenia wierzycieli, sędzia-komisarz podaje obecnym do
wiadomości nowy termin i miejsce zgromadzenia. W takim przypadku nie dokonuje się
ponownego obwieszczenia. Oddany poprzednio głos wierzyciela, który nie stawił się na
odroczonym zgromadzeniu wierzycieli, zachowuje moc i jest uwzględniany przy obliczaniu
wyników głosowania, jeżeli na tym zgromadzeniu poddane pod głosowanie są te same uchwały
lub uchwały korzystniejsze dla wierzycieli.
5. Zawiadomień wierzycieli o terminie zgromadzenia wierzycieli dokonuje nadzorca sądowy
albo zarządca za pośrednictwem operatora pocztowego w rozumieniu ustawy z dnia 23 listopada
2012 r. - Prawo pocztowe (Dz. U. z 2023 r. poz. 1640 oraz z 2024 r. poz. 467 i 1222) albo za
pośrednictwem komornika sądowego w sposób określony w ustawie z dnia 22 marca 2018 r. o
komornikach sądowych (Dz. U. z 2023 r. poz. 1691 i 1860). Jeżeli wierzyciel w postępowaniu
wniósł pismo za pośrednictwem systemu teleinformatycznego obsługującego postępowanie
sądowe, to zawiadomienia o terminie zgromadzenia wierzycieli dokonuje się za pośrednictwem
tego systemu. Przepis art. 1311
 § 2 Kodeksu postępowania cywilnego stosuje się.
6. Przed terminem zgromadzenia wierzycieli nadzorca sądowy albo zarządca przedkłada
sędziemu-komisarzowi:
1) otrzymane karty do głosowania, wraz z pełnomocnictwami koniecznymi do wykazania
uprawnienia do oddania głosu oraz informacją, czy w stosunku do wierzyciela nie zachodzą
okoliczności wskazane w art. 116, uszeregowane zgodnie z kolejnością przyjętą w spisie
wierzytelności;
2) dowód wysłania, co najmniej na trzy tygodnie przed dniem zgromadzenia wierzycieli,
zawiadomienia o zgromadzeniu wierzycieli na adres wskazany w rejestrze, do którego jest
wpisany wierzyciel, o ile wierzyciel jest wpisany do rejestru, w przeciwnym przypadku na
adres wierzyciela znany dłużnikowi;
3) otrzymane przez nadzorcę sądowego albo zarządcę dowody doręczenia zawiadomienia o
zgromadzeniu wierzycieli.
Art. 106. [Przebieg zgromadzenia wierzycieli]
1. Zgromadzeniu wierzycieli przewodniczy sędzia-komisarz.
2. Z przebiegu zgromadzenia wierzycieli sporządza się protokół.
3. Obecność wierzycieli sprawdza nadzorca sądowy albo zarządca pod nadzorem sędziegokomisarza. Spis obecności obejmujący również wierzycieli, którzy oddali głosy na piśmie,
stanowi załącznik do protokołu. Spis obecności sporządza się w systemie teleinformatycznym
obsługującym postępowanie sądowe.
Art. 107. [Prawo głosu na zgromadzeniu wierzycieli]
1. Jeżeli ustawa nie stanowi inaczej, na zgromadzeniu wierzycieli prawo głosu mają wierzyciele,
których wierzytelności zostały umieszczone w zatwierdzonym spisie wierzytelności, oraz
wierzyciele, którzy stawią się na zgromadzeniu wierzycieli i przedłożą sędziemu-komisarzowi
tytuł egzekucyjny stwierdzający ich wierzytelność.
2. Wierzyciele głosują sumą wierzytelności umieszczoną w zatwierdzonym spisie wierzytelności
lub tytule egzekucyjnym.
3. Sędzia-komisarz może na wniosek wierzyciela i po wysłuchaniu dłużnika dopuścić do udziału
w zgromadzeniu wierzycieli wierzyciela, którego wierzytelność jest uzależniona od warunku
zawieszającego lub jest sporna i została uprawdopodobniona. Sumę, według której oblicza się
głos tego wierzyciela, sędzia-komisarz oznacza stosownie do okoliczności.
Art. 108. [Pełnomocnik wierzycieli]
1. Wierzyciele, którzy mają wierzytelność solidarną lub niepodzielną, głosują przez wspólnego
pełnomocnika. Pełnomocnikiem może być również jeden z wierzycieli.
2. Jeżeli wierzyciele, o których mowa w ust. 1, nie dokonają wyboru pełnomocnika w imieniu
wierzycieli głosuje zarządca ustanowiony według przepisów Kodeksu cywilnego o zarządzie
związanym ze współwłasnością.
3. Niedokonanie przez wierzycieli, o których mowa w ust. 1, wyboru pełnomocnika lub
nieustanowienie zarządcy nie stanowi przeszkody do wyznaczenia terminu i odbycia
zgromadzenia wierzycieli.
Art. 109. [Zmiana osoby wierzyciela a prawo głosu]
1. Wierzyciel nie ma prawa głosu na podstawie wierzytelności, którą nabył w drodze przelewu
lub indosu po otwarciu postępowania restrukturyzacyjnego.
2. Jeżeli przejście wierzytelności nastąpiło wskutek spłacenia przez wierzyciela długu, za który
odpowiadał osobiście albo określonymi przedmiotami majątkowymi, ze stosunku prawnego
powstałego przed dniem otwarcia postępowania restrukturyzacyjnego, przepisu ust. 1 nie stosuje
się.
3. W postępowaniu o zatwierdzenie układu przepisu ust. 1 nie stosuje się.
Art. 110. [Głosowanie]
1. Głosowanie na zgromadzeniu wierzycieli przeprowadza się za pośrednictwem systemu
teleinformatycznego obsługującego postępowanie sądowe, a opis przebiegu i wynik głosowania
zamieszcza się w protokole. Wierzyciel, który stawił się osobiście na zgromadzeniu wierzycieli,
może oddać głos ustnie do protokołu lub na piśmie. Głos oddany na piśmie wprowadza się do
protokołu, a pismo składa się do zbioru dokumentów.
2. Głosowanie przeprowadza nadzorca sądowy albo zarządca pod nadzorem sędziegokomisarza. Spis głosów, do którego stosuje się odpowiednio przepis art. 86 ust. 2, stanowi
załącznik do protokołu. Jeżeli oddano głos w cudzym imieniu, wskazuje się również imię i
nazwisko głosującego.
3. Uczestnik postępowania może głosować na zgromadzeniu wierzycieli również przez
pełnomocnika. Pełnomocnikiem może być również jeden z wierzycieli.
4. Głos oddany na piśmie oraz głos oddany za pośrednictwem systemu teleinformatycznego
obsługującego postępowanie sądowe zawiera wskazanie imienia i nazwiska albo nazwy
głosującego oraz wskazanie, czy głosuje za czy przeciw uchwale.
5. Wierzyciela, który wstrzymał się od głosu, uważa się za nieuczestniczącego w głosowaniu.
6. Jeżeli istnieją możliwości techniczne, głosowanie na zgromadzeniu wierzycieli może zostać
przeprowadzone z wykorzystaniem elektronicznych środków komunikacji. Głosowanie z
wykorzystaniem elektronicznych środków komunikacji może obejmować w szczególności
transmisję zgromadzenia wierzycieli w czasie rzeczywistym, w ramach której wierzyciele mogą
wypowiadać się w toku zgromadzenia wierzycieli, przebywając w miejscu innym niż miejsce
zgromadzenia wierzycieli. Udział wierzycieli w zgromadzeniu może podlegać jedynie
wymogom i ograniczeniom, które są niezbędne do identyfikacji wierzycieli i zapewnienia
bezpieczeństwa komunikacji elektronicznej.
7. W przypadku gdy z uwagi na znaczną liczbę wierzycieli odbycie zgromadzenia wierzycieli
jest utrudnione, sędzia-komisarz może postanowić o przeprowadzeniu głosowania wyłącznie za
pośrednictwem systemu teleinformatycznego obsługującego postępowanie sądowe.
Postanowienie obwieszcza się.
8. (uchylony).
Art. 111. [Przyjęcie uchwały zgromadzenia wierzycieli]
 Jeżeli ustawa nie stanowi inaczej, uchwała zgromadzenia wierzycieli zostaje przyjęta, jeżeli
wypowie się za nią większość głosujących wierzycieli, którzy oddali ważny głos, mających
łącznie co najmniej połowę sumy wierzytelności przysługujących głosującym wierzycielom.
Art. 112. [Stwierdzenie przyjęcia uchwały]
1. Sędzia-komisarz wydaje na zgromadzeniu wierzycieli postanowienie w przedmiocie
stwierdzenia przyjęcia uchwały. W sentencji postanowienia stwierdzającego przyjęcie uchwały
zawiera się treść uchwały.
2. Stwierdzając przyjęcie uchwały przez zgromadzenie wierzycieli, sędzia-komisarz może
jednocześnie uchylić uchwałę, jeżeli jest sprzeczna z prawem lub narusza dobre obyczaje albo
rażąco narusza interes wierzyciela, który głosował przeciw uchwale.
3. Na postanowienia, o których mowa w ust. 1 i 2, przysługuje zażalenie.
Oddział 2
Zgromadzenie wierzycieli w celu głosowania nad układem
Art. 113. [Warunki zawarcia układu na zgromadzeniu wierzycieli]
1. Na zgromadzeniu wierzycieli można zawrzeć układ, jeżeli w zgromadzeniu uczestniczy co
najmniej jedna piąta wierzycieli uprawnionych do głosowania nad układem.
2. Uprawnieni do głosowania nad układem są wyłącznie wierzyciele określeni w art. 107 ust. 1 i
3, którzy są objęci układem.
3. Brak dowodu doręczenia zawiadomienia o zgromadzeniu wierzycieli wierzycielom, których
liczba nie jest większa niż połowa wierzycieli uprawnionych do głosowania, a kwota ich
wierzytelności nie przekracza jednej trzeciej sumy wierzytelności uprawniających do głosowania
nad układem, nie stoi na przeszkodzie odbyciu zgromadzenia wierzycieli i głosowaniu nad
układem.
4. Jeżeli po przeprowadzeniu głosowania okaże się, że głosy wierzycieli, o których mowa w ust.
3, mogłyby wpłynąć na wynik głosowania, sędzia-komisarz zarządza przerwę w zgromadzeniu
wierzycieli w celu prawidłowego doręczenia zawiadomienia, chyba że stwierdzi na podstawie
dowodu z dokumentu, że wierzyciele wiedzieli o zgromadzeniu.
Art. 114. [Przedstawienie planu restrukturyzacyjnego]
1. W przyspieszonym postępowaniu układowym oraz w postępowaniu układowym nadzorca
sądowy przedstawia na zgromadzeniu wierzycieli główne założenia planu restrukturyzacyjnego.
2. W postępowaniu sanacyjnym zarządca przedstawia na zgromadzeniu wierzycieli
sprawozdanie z wykonania planu restrukturyzacyjnego w toku postępowania sanacyjnego oraz
efekty podjętych działań, a także główne działania, które zgodnie z planem restrukturyzacyjnym
zostaną podjęte po przyjęciu układu.
Art. 115. [Opinia o możliwości wykonania układu]
 Nadzorca sądowy albo zarządca składa na zgromadzeniu wierzycieli opinię o możliwości
wykonania układu.
Art. 116. [Wyłączenie prawa głosu w sprawach dotyczących układu]
1. W sprawach dotyczących układu nie ma prawa głosu wierzyciel będący małżonkiem
dłużnika, jego krewnym lub powinowatym w linii prostej, krewnym lub powinowatym w linii
bocznej do drugiego stopnia włącznie, przysposabiającym dłużnika lub przez niego
przysposobionym, jeżeli dłużnikiem jest spółka handlowa - osobą uprawnioną do
reprezentowania spółki, a jeżeli dłużnikiem jest osobowa spółka handlowa - wspólnikiem
ponoszącym odpowiedzialność za zobowiązania spółki całym swoim majątkiem.
2. W sprawach dotyczących układu, jeżeli dłużnikiem jest spółka handlowa, nie ma prawa głosu
wierzyciel będący spółką powiązaną z dłużnikiem oraz osoby upoważnione do jej reprezentacji,
a także wierzyciel będący spółką i osoby uprawnione do jej reprezentowania, jeżeli ta spółka jest
spółką dominującą albo zależną w stosunku do dłużnika.
3. Prawa głosu w sprawie dotyczącej układu nie ma również wierzyciel będący spółką
kapitałową, której spółka dominująca jest również spółką dominującą dla dłużnika, oraz osoby
uprawnione do jej reprezentowania.
4. W sprawach dotyczących układu, jeżeli dłużnikiem jest spółka kapitałowa, prawa głosu nie
ma wierzyciel będący osobą fizyczną, jeżeli reprezentuje ponad 25% kapitału zakładowego
spółki, a w przypadku prostej spółki akcyjnej - posiada ponad 25% akcji tej spółki.
Art. 117. [Kolejność głosowania nad propozycjami układowymi]
1. W przypadku zgłoszenia kilku propozycji układowych sędzia-komisarz ustala kolejność
głosowania nad propozycjami układowymi. Pod głosowanie poddaje się wszystkie propozycje
układowe. Za przyjęte uznaje się te propozycje układowe, które uzyskały największe poparcie
wierzycieli liczone w odniesieniu do sumy wierzytelności, z uwzględnieniem art. 119.
2. Na zgromadzeniu wierzycieli dłużnik, zarządca albo nadzorca sądowy mogą zgłaszać zmiany
propozycji układowych. W przypadku zgłoszenia przez dłużnika, zarządcę albo nadzorcę
sądowego zmian propozycji układowych głos wierzyciela oddany na piśmie za pierwotnymi
propozycjami układowymi uważa się za głos oddany za zmienionymi propozycjami
układowymi, jeżeli są one korzystniejsze dla tego wierzyciela. Pozostałe głosy traktuje się jako
głosy przeciw układowi.
Art. 118. [Dodatkowe wymogi głosowania nad układem]
1. Jeżeli plan restrukturyzacyjny określa zabezpieczenie jego wykonania przez osoby trzecie,
udzielenie kredytu lub pożyczki dłużnikowi lub zgodę osób trzecich na zmianę treści praw lub
stosunków prawnych, w tym zabezpieczeń w postaci hipoteki, zastawu, zastawu rejestrowego,
zastawu skarbowego lub hipoteki morskiej, głosowanie nad układem może zostać
przeprowadzone tylko w przypadku, gdy na zgromadzeniu wierzycieli zostaną przedłożone
dokumenty, z których wynika, że zobowiązania te po przyjęciu układu zostaną wykonane.
2. Jeżeli plan restrukturyzacyjny określa, że na czas wykonania układu zarząd nad
przedsiębiorstwem ma zostać powierzony osobom wskazanym w układzie, przepis ust. 1 stosuje
się odpowiednio.
3. Jeżeli układ określa restrukturyzację zobowiązań dłużnika przez konwersję wierzytelności na
akcje lub udziały, głosowanie nad układem może zostać przeprowadzone tylko w przypadku,
gdy na zgromadzeniu wierzycieli zostanie przedłożona zgoda Prezesa Urzędu Ochrony
Konkurencji i Konsumentów albo Komisji Europejskiej albo zostanie wykazane, że zgoda taka
nie jest wymagana.
4. Jeżeli propozycje układowe przewidują udzielenie dłużnikowi pomocy publicznej na
restrukturyzację, głosowanie nad układem może zostać przeprowadzone tylko w przypadku, gdy
na zgromadzeniu wierzycieli zostanie przedłożona zgoda właściwego organu na udzielenie
pomocy publicznej albo zostanie wykazane, że zgoda taka nie jest wymagana.
Art. 119. [Przyjęcie układu]
1. Uchwała zgromadzenia wierzycieli o przyjęciu układu zapada, jeżeli wypowie się za nią
większość głosujących wierzycieli, którzy oddali ważny głos, mających łącznie co najmniej
dwie trzecie sumy wierzytelności przysługujących głosującym wierzycielom.
2. Jeżeli głosowanie nad układem przeprowadza się w grupach wierzycieli, obejmujących
poszczególne kategorie interesów, układ zostaje przyjęty, jeżeli w każdej grupie wypowie się za
nim większość głosujących wierzycieli z tej grupy, mających łącznie co najmniej dwie trzecie
sumy wierzytelności, przysługujących głosującym wierzycielom z tej grupy.
3. Układ zostaje przyjęty, chociażby nie uzyskał wymaganej większości w niektórych z grup
wierzycieli, obejmujących poszczególne kategorie interesów, jeżeli:
1) za przyjęciem układu głosowała większość grup wierzycieli, w tym co najmniej jedna
grupa wierzycieli, o których mowa w art. 161 ust. 1a pkt 3, lub wierzycieli o wyższym
stopniu zaspokojenia od wierzycieli, o których należnościach jest mowa w art. 342 ust. 1 pkt
2 Prawa upadłościowego,
2) w przypadku niespełnienia warunku, o którym mowa w pkt 1, za przyjęciem układu
głosowała co najmniej jedna grupa wierzycieli należąca do tych kategorii wierzycieli, którzy
w przypadku przeprowadzenia postępowania upadłościowego otrzymaliby jakiekolwiek
zaspokojenie przy zastosowaniu wyceny zakładającej kontynuację działalności
przedsiębiorstwa dłużnika
– przy czym za przyjęciem układu głosowali wierzyciele mający łącznie co najmniej połowę
sumy wierzytelności przysługujących głosującym wierzycielom.
4. Jeżeli wierzyciele z grupy o niższym stopniu zaspokojenia w postępowaniu upadłościowym
otrzymają w drodze układu jakiekolwiek zaspokojenie, to wierzyciele z grupy albo grup o
wyższym stopniu zaspokojenia w postępowaniu upadłościowym, które wypowiedziały się
przeciw przyjęciu układu, muszą uzyskać w drodze układu pełne zaspokojenie w terminie
określonym w układzie.
5. Przez wierzycieli o wyższym stopniu zaspokojenia, o których mowa w ust. 3 pkt 1, albo
wierzycieli o niższym stopniu zaspokojenia, o których mowa w ust. 4, rozumie się wierzycieli,
którzy są zaspokojeni w odpowiednio wyższym albo niższym stopniu w postępowaniu
upadłościowym, w szczególności wierzycieli o odpowiednio wyższej albo niższej kategorii
zaspokojenia, przy uwzględnieniu wierzycieli zaspokajanych w ramach odrębnego planu
podziału.
6. Przyjęciu układu, o którym mowa w ust. 3, nie stoi na przeszkodzie zaspokojenie
wierzyciela w drodze układu w wyższym stopniu od przewidzianego w postępowaniu
upadłościowym na zasadach wynikających z zastosowania art. 160 lub art. 162 ust. 2.
Art. 120. [Stwierdzenie przyjęcia układu]
1. Sędzia-komisarz wydaje na zgromadzeniu wierzycieli postanowienie w przedmiocie
stwierdzenia przyjęcia układu.
2. W sentencji postanowienia stwierdzającego przyjęcie układu zawiera się treść układu.
3. Uchylenie przez sędziego-komisarza uchwały zgromadzenia wierzycieli o przyjęciu układu
jest niedopuszczalne.
4. Postanowienie, o którym mowa w ust. 2, obwieszcza się.
Rozdział 4
Rada wierzycieli
Art. 121. [Powołanie rady wierzycieli]
1. Radę wierzycieli ustanawia oraz powołuje i odwołuje jej członków sędzia-komisarz z urzędu, o
ile uzna to za potrzebne, albo na wniosek.
2. Sędzia-komisarz niezwłocznie, nie później niż w terminie tygodnia, ustanawia radę wierzycieli
na wniosek dłużnika, co najmniej trzech wierzycieli lub wierzyciela albo wierzycieli mających
łącznie co najmniej piątą część sumy wierzytelności, z wyłączeniem wierzycieli określonych w art.
80 ust. 3, art. 109 ust. 1 i art. 116.
3. Do czasu zatwierdzenia spisu wierzytelności uprawnienia wierzycieli w sprawach dotyczących
rady wierzycieli ustala się na podstawie:
1) spisu wierzycieli załączonego przez dłużnika do wniosku o otwarcie postępowania
restrukturyzacyjnego;
2) spisu wierzytelności bezspornych przedstawionego na żądanie sędziego-komisarza przez
nadzorcę sądowego albo zarządcę sporządzonego w oparciu o księgi rachunkowe i inne
dokumenty dłużnika;
3) przedłożonych przez wierzycieli tytułów egzekucyjnych;
4) spisu wierzytelności, jeżeli został sporządzony we wcześniejszym postępowaniu
restrukturyzacyjnym - w postępowaniu sanacyjnym otwartym na podstawie uproszczonego
wniosku złożonego zgodnie z art. 328 ust. 1.
Art. 122. [Skład osobowy rady wierzycieli]
1. Rada wierzycieli składa się z pięciu członków oraz dwóch zastępców powoływanych spośród
wierzycieli dłużnika będących uczestnikami postępowania.
2. Rada wierzycieli może składać się z trzech członków, jeżeli liczba wierzycieli dłużnika
będących uczestnikami postępowania jest mniejsza niż siedem.
3. Do zastępcy członka rady wierzycieli przepisy dotyczące członka rady wierzycieli stosuje się
odpowiednio.
4. Zastępca członka rady wierzycieli może uczestniczyć w posiedzeniach rady wierzycieli. Głosuje
on nad uchwałą w przypadku nieobecności któregokolwiek z członków rady wierzycieli. Zamiast
nieobecnego członka rady wierzycieli w pierwszej kolejności głosuje zastępca wymieniony na
pierwszym miejscu w sentencji postanowienia sędziego-komisarza o powołaniu, jeżeli jest obecny
na posiedzeniu.
Art. 123. [Wskazanie członka rady wierzycieli]
1. Na wniosek wierzyciela lub wierzycieli mających co najmniej piątą część sumy wierzytelności
przysługujących wierzycielom będącym uczestnikami postępowania, z wyłączeniem wierzycieli
określonych w art. 80 ust. 3, art. 109 ust. 1 i art. 116, sędzia-komisarz powołuje na członka rady
wierzycieli wierzyciela wskazanego przez wnioskodawcę, chyba że zachodzi uzasadnione
przypuszczenie, że wskazany wierzyciel nie będzie należycie pełnił obowiązków członka rady
wierzycieli. Na postanowienie oddalające wniosek zażalenie przysługuje wyłącznie
wnioskodawcy.
2. W przypadku gdy wierzyciel lub wierzyciele wnioskujący o powołanie członka rady wierzycieli
posiadają co najmniej dwie piąte sumy wierzytelności przysługujących wierzycielom będącym
uczestnikami postępowania, z wyłączeniem wierzycieli określonych w art. 80 ust. 3, art. 109 ust. 1
i art. 116, mogą oni wskazać po jednym kandydacie na członka rady wierzycieli na każdą piątą
część posiadanych wierzytelności.
3. Wierzyciel lub wierzyciele, których wniosek wskazany w ust. 1 lub 2 został uwzględniony, nie
mogą złożyć wniosku o powołanie kolejnych członków rady wierzycieli, chyba że członek
powołany poprzednio na ich wniosek został odwołany.
Art. 124. [Odmowa wierzyciela]
 Wierzyciel może nie przyjąć obowiązków członka rady wierzycieli lub jego zastępcy.
Art. 125. [Odwołanie członka rady wierzycieli]
1. Sędzia-komisarz może odwołać członków rady wierzycieli, którzy nie pełnią należycie
obowiązków, i powołać innych. Na postanowienie przysługuje zażalenie.
2. Sędzia-komisarz odwołuje członka rady wierzycieli na jego wniosek.
3. Odwołany prawomocnie członek rady wierzycieli nie może zostać ponownie powołany.
Art. 126. [Zmiana składu rady wierzycieli na wniosek wierzycieli]
1. Na wniosek wierzyciela lub wierzycieli mających co najmniej piątą część sumy wierzytelności
przysługujących wierzycielom będącym uczestnikami postępowania, z wyłączeniem wierzycieli
określonych w art. 80 ust. 3, art. 109 ust. 1 i art. 116, sędzia-komisarz zmienia skład rady
wierzycieli, powołując na członka rady wierzycieli wierzyciela wskazanego przez wnioskodawcę,
chyba że zachodzi uzasadnione przypuszczenie, że wskazany wierzyciel nie będzie należycie
pełnił obowiązków członka rady wierzycieli. Na postanowienie oddalające wniosek zażalenie
przysługuje wyłącznie wnioskodawcy.
2. Przepisy art. 123 ust. 2 i 3 stosuje się odpowiednio.
3. Sędzia-komisarz, zmieniając skład rady wierzycieli, nie może odwołać członka rady wierzycieli
powołanego na podstawie ust. 1 lub art. 123, chyba że żądają tego wierzyciele, na których wniosek
członek został powołany.
Art. 127. [Pełnomocnik członka rady wierzycieli]
1. Członkowie rady wierzycieli pełnią swoje obowiązki osobiście albo przez pełnomocników.
2. Pełnomocnictwo składa się przewodniczącemu rady, który składa je do akt postępowania wraz z
protokołem z posiedzenia rady wierzycieli.
Art. 128. [Kompetencje rady wierzycieli]
1. Rada wierzycieli udziela pomocy nadzorcy sądowemu albo zarządcy, kontroluje ich czynności,
bada stan funduszów masy układowej lub sanacyjnej, udziela zezwolenia na czynności, które mogą
być dokonane tylko za zezwoleniem rady wierzycieli, oraz wyraża opinię w innych sprawach,
jeżeli zażąda tego sędzia-komisarz, nadzorca sądowy albo zarządca lub dłużnik. Przy
wykonywaniu obowiązków rada wierzycieli kieruje się interesem ogółu wierzycieli.
2. Rada wierzycieli lub jej członkowie mogą przedstawiać sędziemu-komisarzowi swoje uwagi o
działalności dłużnika, nadzorcy sądowego albo zarządcy.
3. Rada wierzycieli może żądać od dłużnika, nadzorcy sądowego albo zarządcy wyjaśnień oraz
badać księgi i dokumenty przedsiębiorstwa dłużnika w zakresie, w jakim nie narusza to tajemnicy
przedsiębiorstwa. W pozostałym zakresie i w przypadku wątpliwości sędzia-komisarz określa
zakres uprawnień członków rady do badania ksiąg i dokumentów przedsiębiorstwa dłużnika.
Art. 129. [Zgoda rady wierzycieli na dokonanie czynności]
1. Zezwolenia rady wierzycieli pod rygorem nieważności wymagają następujące czynności
dłużnika albo zarządcy:
1) obciążenie składników masy układowej lub sanacyjnej hipoteką, zastawem, zastawem
rejestrowym lub hipoteką morską w celu zabezpieczenia wierzytelności nieobjętej układem;
2) przeniesienie własności rzeczy lub prawa na zabezpieczenie wierzytelności nieobjętej
układem;
3) obciążenie składników masy układowej lub sanacyjnej innymi prawami;
4) zaciąganie kredytów lub pożyczek;
5) zawarcie umowy dzierżawy przedsiębiorstwa dłużnika lub jego zorganizowanej części lub
innej podobnej umowy.
2. Zezwolenia rady wierzycieli pod rygorem nieważności wymaga również sprzedaż przez
dłużnika nieruchomości lub innych składników majątku o wartości powyżej 500 000 zł.
3. Rada wierzycieli może udzielić zezwolenia na zawarcie umowy kredytu lub pożyczki lub
ustanowienie zabezpieczeń, o których mowa w ust. 1 pkt 1-3, jeżeli jest to niezbędne do
zachowania zdolności do bieżącego zaspokajania kosztów postępowania restrukturyzacyjnego i
zobowiązań powstałych po jego otwarciu lub zawarcia i wykonania układu oraz zostało
zagwarantowane, że środki zostaną przekazane dłużnikowi i wykorzystane w sposób przewidziany
przez uchwałę rady wierzycieli, a ustanowione zabezpieczenie jest adekwatne do udzielonego
kredytu lub pożyczki.
4. Czynności, o których mowa w ust. 1, dokonane za zezwoleniem rady wierzycieli nie mogą być
uznane za bezskuteczne w stosunku do masy upadłości.
Art. 130. [Regulamin rady wierzycieli]
1. Rada wierzycieli na pierwszym posiedzeniu przyjmuje regulamin, który określa w szczególności
tryb posiedzeń, sposób zawiadamiania członków rady o posiedzeniu, sposób zbierania głosów i
zasady współpracy rady z nadzorcą sądowym albo zarządcą oraz dłużnikiem, w tym sposób
składania wniosków do rady.
2. Rada wierzycieli na pierwszym posiedzeniu wybiera spośród swoich członków
przewodniczącego rady.
Art. 131. [Uchwały rady wierzycieli]
1. Rada wierzycieli wykonuje czynności przez podejmowanie uchwał na posiedzeniach, chyba że
regulamin stanowi inaczej. Posiedzenia rady wierzycieli mogą odbywać się przy użyciu środków
bezpośredniego porozumiewania się na odległość.
2. Jeżeli uchwała nie jest podejmowana na posiedzeniu, do jej podjęcia konieczne jest oddanie
głosów przez wszystkich członków rady wierzycieli. W takim przypadku głosu nie może oddać
zastępca członka rady wierzycieli.
3. Rada wierzycieli podejmuje uchwały w terminie dwóch tygodni od dnia złożenia wniosku do
rady.
Art. 132. [Podejmowanie uchwał przez radę wierzycieli]
1. Uchwały rady wierzycieli podejmuje się większością głosów, jeżeli ustawa nie stanowi inaczej.
2. Rada wierzycieli może kontrolować czynności nadzorcy sądowego albo zarządcy przez członka
lub członków wskazanych w uchwale.
3. Uchwałę rady wierzycieli o zbadaniu ksiąg i dokumentów przedsiębiorstwa dłużnika wykonują
wskazani w uchwale członkowie rady wierzycieli lub, jeżeli są wymagane wiadomości specjalne,
inne osoby. Koszty badania nie stanowią kosztów postępowania i nie obciążają dłużnika.
4. Z kontroli działalności dłużnika, nadzorcy sądowego albo zarządcy oraz badania ksiąg i
dokumentów rada wierzycieli składa sprawozdanie sędziemu-komisarzowi. Z innych czynności
rada wierzycieli składa sprawozdanie na żądanie sędziego-komisarza.
Art. 133. [Przekazanie dłużnikowi zwykłego zarządu; zmiana nadzorcy sądowego lub
zarządcy]
1. Na skutek uchwały rady wierzycieli podjętej w pełnym składzie, za którą głosowało co najmniej
czterech członków, sąd może zezwolić dłużnikowi na wykonywanie zarządu w zakresie
nieprzekraczającym zakresu zwykłego zarządu. W takim przypadku zarządca nadal pełni swoją
funkcję.
2. Na skutek uchwały rady wierzycieli podjętej w pełnym składzie, za którą głosowało co najmniej
czterech członków, albo na skutek uchwały rady wierzycieli podjętej zgodnie z wnioskiem
dłużnika sąd zmienia nadzorcę sądowego albo zarządcę i powołuje do pełnienia tych funkcji osobę
spełniającą wymogi, o których mowa w art. 24, wskazaną przez radę wierzycieli, chyba że byłoby
to niezgodne z prawem, rażąco naruszałoby interes wierzycieli lub zachodzi uzasadnione
przypuszczenie, że wskazana osoba nie będzie należycie pełniła obowiązków. Na postanowienie
sądu odmawiające powołania osoby wskazanej przez radę zażalenie przysługuje wyłącznie
członkom rady wierzycieli oraz dłużnikowi.
3. Jeżeli rada wierzycieli składa się z trzech członków, uchwały, o których mowa w ust. 1 i 2,
podejmuje się jednomyślnie.
Art. 134. [Posiedzenia rady wierzycieli]
1. Posiedzenie rady wierzycieli zwołuje przewodniczący rady, zawiadamiając członków i
zastępców o terminie, miejscu i przedmiocie posiedzenia. Pierwsze posiedzenie rady zwołuje
nadzorca sądowy albo zarządca niezwłocznie po powołaniu rady.
2. Posiedzeniu rady wierzycieli przewodniczy przewodniczący rady, chyba że regulamin stanowi
inaczej.
3. Posiedzenie rady wierzycieli może zwołać również sędzia-komisarz, który przewodniczy
posiedzeniu.
Art. 135. [Protokół posiedzenia rady wierzycieli]
1. Z posiedzenia rady wierzycieli sporządza się protokół. Protokół podpisują obecni, a odmowę
złożenia podpisu zaznacza się w protokole. Jeżeli posiedzenie odbywa się przy użyciu środków
bezpośredniego porozumiewania się na odległość, protokół podpisuje wyłącznie przewodniczący
rady, ze wskazaniem przyczyny braku pozostałych podpisów, chyba że co innego wynika z
regulaminu.
2. Przewodniczący rady niezwłocznie po posiedzeniu przekazuje odpis protokołu sędziemukomisarzowi, a także nadzorcy sądowemu albo zarządcy, jeżeli nie byli obecni na posiedzeniu. Do
odpisu protokołu załącza się odpisy uchwał podjętych na posiedzeniu.
3. Po podjęciu uchwały bez zwoływania posiedzenia rady wierzycieli przewodniczący rady
niezwłocznie przekazuje odpis uchwały sędziemu-komisarzowi.
4. Przepisów ust. 1-3 nie stosuje się w przypadku posiedzenia rady wierzycieli, o którym mowa w
art. 134 ust. 3.
Art. 136. [Wniesienie zarzutów przeciwko uchwale]
1. (uchylony).
2. W terminie tygodnia uczestnik postępowania oraz zarządca albo nadzorca sądowy mogą wnieść
zarzuty przeciwko uchwale rady wierzycieli. Zarzuty wniesione po upływie terminu lub
nieodpowiadające wymogom formalnym pisma procesowego pozostawia się bez rozpoznania.
Przepisu art. 130 § 1 Kodeksu postępowania cywilnego nie stosuje się.
3. Sędzia-komisarz rozpoznaje zarzuty w terminie tygodnia od dnia przedłożenia mu zarzutów.
4. Sędzia-komisarz w wyniku rozpoznania zarzutów lub z urzędu w terminie dwóch tygodni od
dnia przekazania mu uchwały rady wierzycieli może uchylić tę uchwałę, jeżeli jest ona sprzeczna z
prawem lub narusza interes wierzycieli. Na postanowienie sędziego-komisarza zażalenie
przysługuje wyłącznie skarżącemu, dłużnikowi oraz członkom rady wierzycieli.
5. Wykonanie uchwały nie może nastąpić wcześniej niż po upływie dwóch tygodni od dnia jej
przekazania sędziemu-komisarzowi. Sędzia-komisarz może wstrzymać wykonanie uchwały do
czasu uprawomocnienia się postanowienia w przedmiocie rozpoznania zarzutów lub
postanowienia o uchyleniu uchwały rady wierzycieli.
Art. 137. [Zwrot wydatków i wynagrodzenie członka rady wierzycieli]
1. Członkowi rady wierzycieli przysługuje prawo do zwrotu koniecznych wydatków związanych z
jego udziałem w posiedzeniu rady wierzycieli. Za udział w posiedzeniu sędzia-komisarz może
przyznać członkowi stosowne wynagrodzenie, jeżeli jest to uzasadnione rodzajem i stopniem
zawiłości sprawy oraz zakresem wykonywanych prac. Wynagrodzenie to nie może przekraczać
3% miesięcznego przeciętnego wynagrodzenia, o którym mowa w art. 55 ust. 3, za jeden dzień
posiedzenia. Wynagrodzenie oraz zwrot wydatków wchodzą w skład kosztów postępowania
restrukturyzacyjnego.
2. Postanowienie w sprawie wynagrodzenia i zwrotu wydatków wydaje sędzia-komisarz po
wysłuchaniu członka rady wierzycieli i nadzorcy sądowego albo zarządcy.
Art. 138. [Odpowiedzialność członka rady wierzycieli]
 Członek rady wierzycieli odpowiada za szkodę wynikłą z nienależytego pełnienia obowiązków.
Art. 139. [Wykonywanie czynności rady wierzycieli przez sędziego-komisarza]
1. Jeżeli rada wierzycieli nie została ustanowiona, czynności zastrzeżone dla rady wierzycieli
wykonuje sędzia-komisarz.
2. Sędzia-komisarz wykonuje również czynności zastrzeżone dla rady wierzycieli, jeżeli rada nie
wykona ich w terminie wyznaczonym przez sędziego-komisarza.
DZIAŁ V
Pomoc publiczna
Art. 139a.
 (uchylony).
Art. 140. [Test prywatnego wierzyciela; test prywatnego inwestora]
1. Jeżeli w postępowaniu restrukturyzacyjnym może dojść do udzielenia przedsiębiorcy przez
państwo lub przy użyciu zasobów państwowych wsparcia w jakiejkolwiek formie, w szczególności
przez zmniejszenie, w drodze układu, wysokości zobowiązań, rozłożenie spłaty na raty, odroczenie
terminu wykonania zobowiązań lub zawieszenie, z mocy prawa lub na podstawie postanowienia sądu
lub sędziego-komisarza, postępowań egzekucyjnych prowadzonych w celu dochodzenia
wierzytelności, udzielenie pożyczek, kredytów, poręczeń lub gwarancji, nadzorca albo zarządca
sporządza:
1) test prywatnego wierzyciela lub test prywatnego inwestora, stanowiący ocenę, czy wsparcie
udzielone w postępowaniu restrukturyzacyjnym i w trakcie wykonywania układu będzie
stanowiło pomoc publiczną;
2) ocenę, dokonaną na podstawie informacji przedstawionych przez podmiot ubiegający się o
pomoc de minimis lub pomoc de minimis w rolnictwie lub rybołówstwie, czy wsparcie udzielone
w postępowaniu restrukturyzacyjnym i w trakcie wykonywania układu spełnia kryteria uznania go
za pomoc de minimis lub pomoc de minimis w rolnictwie lub rybołówstwie wraz z
uzasadnieniem.
2. Przez test prywatnego wierzyciela należy rozumieć ocenę działań wierzyciela publicznego
planowanych w postępowaniu restrukturyzacyjnym i w trakcie oraz w ramach wykonywania układu
dokonywaną w celu stwierdzenia, czy wierzyciel publiczny zachowuje się w danym przypadku jak
prywatny wierzyciel, działający w normalnych warunkach rynkowych, w szczególności czy
prywatny wierzyciel zaakceptowałby przewidziane w propozycjach układowych warunki spłaty
zobowiązań.
3. Test prywatnego wierzyciela zawiera:
1) informację o przewidywanym stopniu zaspokojenia poszczególnych wierzycieli
publicznoprawnych w ramach wykonania układu, która zawiera następujące dane, będące
podstawą oceny, o której mowa w ust. 2:
a) wysokość objętych układem zobowiązań dłużnika wobec poszczególnych wierzycieli
publicznoprawnych,
b) treść propozycji układowych wobec poszczególnych wierzycieli publicznoprawnych;
2) informację o przewidywanym stopniu zaspokojenia poszczególnych wierzycieli
publicznoprawnych w postępowaniu upadłościowym, które byłoby prowadzone wobec dłużnika,
zawierającą następujące dane, będące podstawą oceny, o której mowa w ust. 2:
a) wartość majątku dłużnika ze wskazaniem obciążeń,
b) przewidywaną wysokość kosztów postępowania upadłościowego,
c) kategorię, w której byliby zaspokajani poszczególni wierzyciele publicznoprawni w
postępowaniu upadłościowym;
3) ocenę, czy wierzytelności wierzyciela publicznoprawnego będą zaspokojone w większym
stopniu w przypadku zawarcia i wykonania układu, czy w postępowaniu upadłościowym.
4. Przez test prywatnego inwestora należy rozumieć ocenę działań podejmowanych przez podmiot
finansujący, dokonywaną w celu stwierdzenia, czy wsparcie nie stanowi pomocy publicznej.
Wsparcie nie stanowi pomocy publicznej w przypadku, gdy jest dokonywane na warunkach
akceptowalnych również dla inwestora prywatnego.
5. Test prywatnego inwestora zawiera w szczególności informacje o:
1) przewidywanym poziomie zwrotu z zaangażowanego kapitału;
2) średnim poziomie zwrotu z zaangażowanego kapitału porównywalnych inwestycji;
3) przewidywanym poziomie ryzyka towarzyszącego inwestycji;
4) średnim poziomie ryzyka porównywalnych inwestycji.
Art. 141. [Pomoc publiczna na restrukturyzację]
1. Jeżeli wsparcie, o którym mowa w art. 140 ust. 1, stanowi pomoc publiczną, pomoc ta może być
wyłącznie pomocą publiczną na restrukturyzację i może zostać udzielona, jeżeli przedsiębiorca:
1) podjął działalność gospodarczą w danym sektorze w okresie co najmniej trzech lat przed
dniem złożenia wniosku restrukturyzacyjnego;
2) nie prowadzi działalności gospodarczej w sektorach hutnictwa żelaza i stali, górnictwa węgla
lub w sektorze finansowym;
3) nie prowadzi działalności na rynku, na którym występuje lub może występować
długookresowa strukturalna nadprodukcja;
4) nie jest przedsiębiorcą należącym do grupy kapitałowej ani nie jest przejmowany przez
żadnego przedsiębiorcę należącego do grupy kapitałowej, z wyjątkiem sytuacji gdy wykaże, że
jego trudna sytuacja ekonomiczna:
a) ma charakter wewnętrzny i nie jest wynikiem nieuzasadnionego podziału kosztów w
ramach grupy kapitałowej,
b) jest zbyt poważna, aby mogła zostać rozwiązana przez przedsiębiorcę lub
przedsiębiorców należących do tej samej grupy kapitałowej.
2. Przedsiębiorcy zagrożonemu niewypłacalnością pomoc publiczna na restrukturyzację może zostać
udzielona w przypadku:
1) gdy przedsiębiorca wskutek poniesionych strat utracił więcej niż połowę kapitału, w
szczególności jeżeli suma zysku (strat) z lat ubiegłych, zysku (straty) netto w danym roku
obrotowym, kapitału zapasowego, kapitału z aktualizacji wyceny i pozostałych kapitałów
(funduszy) rezerwowych jest ujemna i jej wartość bezwzględna jest większa niż 50% kapitału
(funduszu) podstawowego;
2) (uchylony);
3) przedsiębiorcy innego niż mały lub średni, gdy w ciągu dwóch ostatnich lat stosunek:
a) długów do kapitału własnego był większy niż 7,5,
b) zysku operacyjnego powiększonego o amortyzację do odsetek był niższy niż 1.
3. Przez grupę kapitałową należy rozumieć przedsiębiorców będących przedsiębiorstwami
partnerskimi i powiązanymi, o których mowa w art. 3 ust. 2 i 3 załącznika I do rozporządzenia
Komisji Europejskiej (UE) nr 651/2014 z dnia 17 czerwca 2014 r. uznającego niektóre rodzaje
pomocy za zgodne z rynkiem wewnętrznym w zastosowaniu art. 107 i 108 Traktatu (Dz. Urz. UE L
187 z 26.06.2014, str. 1).
4. Przez małego lub średniego przedsiębiorcę należy rozumieć przedsiębiorcę będącego małym lub
średnim przedsiębiorstwem w rozumieniu załącznika I do rozporządzenia, o którym mowa w ust. 3, z
wyłączeniem przepisu art. 3 ust. 4 tego załącznika.
5. Warunek, o którym mowa w ust. 2 pkt 1, sprawdza się na podstawie zatwierdzonych sprawozdań
finansowych sporządzanych zgodnie z przepisami ustawy z dnia 29 września 1994 r. o
rachunkowości, a w przypadku gdy przedsiębiorca nie jest zobowiązany do ich sporządzania - na
podstawie innych wiarygodnych dokumentów finansowych.
Art. 142. [Zakres pomocy publicznej na restrukturyzację]
1. Pomoc publiczna na restrukturyzację może zostać udzielona:
1) w celu realizacji planu restrukturyzacyjnego, który umożliwi przywrócenie przedsiębiorcy
długookresowej zdolności do konkurowania na rynku, rozumianej jako zdolność do pokrywania
kosztów działalności gospodarczej, w tym kosztów amortyzacji i kosztów finansowych;
2) jeżeli sposób restrukturyzacji jest właściwy dla usunięcia przyczyn trudnej sytuacji
ekonomicznej przedsiębiorcy;
3) jeżeli zapobiega trudnościom społecznym lub prowadzi do przezwyciężenia niedoskonałości
rynku, a bez tej pomocy cel ten nie zostałby osiągnięty lub zostałby osiągnięty w mniejszym
zakresie;
4) jeżeli zostanie przedstawiony wiarygodny scenariusz alternatywny nieprzewidujący pomocy
publicznej, z którego wynika, że bez tej pomocy cel, o którym mowa w pkt 3, nie zostałby
osiągnięty lub zostałby osiągnięty w mniejszym zakresie;
5) jeżeli bez tej pomocy przedsiębiorca zostałby zrestrukturyzowany, sprzedany lub
zlikwidowany w taki sposób, że cel, o którym mowa w pkt 3, nie zostałby osiągnięty lub zostałby
osiągnięty w mniejszym zakresie.
2. Trudności społeczne lub niedoskonałości rynku objawiają się w szczególności w przypadku:
1) małych i średnich przedsiębiorców:
a) ryzykiem opuszczenia rynku przez przedsiębiorcę prowadzącego działalność
innowacyjną lub mającego duży potencjał wzrostu, skutkującym negatywnymi
konsekwencjami dla danego regionu lub sektora,
b) ryzykiem opuszczenia rynku przez przedsiębiorcę o silnych powiązaniach z innymi
lokalnymi lub regionalnymi przedsiębiorcami, szczególnie z sektora małych i średnich
przedsiębiorców,
c) występowaniem ograniczeń na rynkach finansowych, skutkujących zwiększeniem liczby
upadłości przedsiębiorstw;
2) innych przedsiębiorców niż określeni w pkt 1:
a) wyższą niż średnia unijna lub średnia krajowa stopą bezrobocia w regionie określonym
na poziomie 2, zgodnie z przepisami w sprawie wprowadzenia Nomenklatury Jednostek
Terytorialnych do celów statystycznych (NTS) wydanymi na podstawie art. 40 ust. 2 ustawy
z dnia 29 czerwca 1995 r. o statystyce publicznej (Dz. U. z 2023 r. poz. 773 oraz z 2024 r.
poz. 1222), która ma charakter stały i której towarzyszą trudności związane z tworzeniem
nowych miejsc pracy w tym regionie,
b) ryzykiem przerwania świadczenia usługi w ogólnym interesie gospodarczym lub innej
ważnej usługi, którą trudno jest zastąpić i w przypadku której konkurentom trudno byłoby
zacząć ją świadczyć,
c) ryzykiem opuszczenia rynku przez przedsiębiorcę o istotnym znaczeniu dla danego
regionu lub sektora,
d) występowaniem ograniczeń na rynkach finansowych, skutkujących zwiększeniem liczby
upadłości przedsiębiorstw,
e) ryzykiem utraty ważnej wiedzy technicznej lub eksperckiej.
3. Pomoc publiczna na restrukturyzację nie może zostać udzielona, jeżeli środki restrukturyzacyjne
określone w planie restrukturyzacyjnym:
1) ograniczają się wyłącznie do restrukturyzacji zobowiązań;
2) przewidują nowe inwestycje, z wyjątkiem inwestycji niezbędnych do przywrócenia
przedsiębiorcy długookresowej zdolności do konkurowania na rynku.
Art. 143. [Warunki udzielenia pomocy publicznej]
1. Pomoc publiczna na restrukturyzację może zostać udzielona, jeżeli przedsiębiorca:
1) nie otrzymał wcześniej pomocy publicznej na ratowanie, tymczasowej pomocy publicznej na
restrukturyzację lub pomocy publicznej na restrukturyzację albo
2) otrzymał pomoc publiczną na ratowanie, tymczasową pomoc publiczną na restrukturyzację
lub pomoc publiczną na restrukturyzację i upłynęło co najmniej dziesięć lat, licząc od dnia
wystąpienia najpóźniejszego z następujących zdarzeń:
a) przyznania przedsiębiorcy pomocy publicznej,
b) zakończenia realizacji poprzedniego planu restrukturyzacyjnego,
c) zaprzestania realizacji poprzedniego planu restrukturyzacyjnego.
2. Pomoc publiczna na restrukturyzację może zostać udzielona przed upływem dziesięciu lat od dnia
przyznania przedsiębiorcy pomocy publicznej na ratowanie lub tymczasowej pomocy publicznej na
restrukturyzację, jeżeli:
1) pomoc publiczna na ratowanie lub tymczasowa pomoc publiczna na restrukturyzację została
udzielona w ramach tego samego procesu restrukturyzacji albo
2) minęło co najmniej pięć lat od dnia przyznania przedsiębiorcy pomocy publicznej na
ratowanie lub tymczasowej pomocy publicznej na restrukturyzację, po którym nie nastąpiło
przyznanie pomocy publicznej na restrukturyzację, a przedsiębiorca wykazywał długookresową
zdolność do konkurowania na rynku i wystąpiły nieprzewidywalne okoliczności, za które
przedsiębiorca nie ponosi odpowiedzialności, albo
3) jest konieczna z powodu nieprzewidywalnych okoliczności, za które przedsiębiorca nie
ponosi odpowiedzialności.
3. Pomoc publiczna na restrukturyzację może zostać udzielona przedsiębiorcy należącemu do grupy
kapitałowej, w przypadku gdy którykolwiek przedsiębiorca należący do tej grupy kapitałowej
otrzymał pomoc publiczną na ratowanie, tymczasową pomoc publiczną na restrukturyzację lub
pomoc publiczną na restrukturyzację, jeżeli od udzielenia tej pomocy lub od zakończenia albo
zaprzestania realizacji poprzedniego planu restrukturyzacyjnego któregokolwiek przedsiębiorcy
należącego do tej grupy kapitałowej upłynęło co najmniej dziesięć lat, licząc od dnia wystąpienia
najpóźniejszego z tych zdarzeń.
4. W przypadku gdy przedsiębiorca należący do grupy kapitałowej otrzymał pomoc publiczną na
ratowanie, tymczasową pomoc publiczną na restrukturyzację lub pomoc publiczną na
restrukturyzację, inny przedsiębiorca należący do tej grupy kapitałowej może otrzymać pomoc
publiczną na restrukturyzację przed upływem okresu, o którym mowa w ust. 3, liczonego dla
przedsiębiorcy należącego do tej samej grupy kapitałowej, który otrzymał pomoc publiczną, pod
warunkiem że planowana pomoc publiczna na restrukturyzację nie będzie przekazana temu
przedsiębiorcy.
5. Pomoc publiczna na restrukturyzację może zostać udzielona przedsiębiorcy nabywającemu
aktywa od innego przedsiębiorcy, który otrzymał pomoc publiczną na ratowanie, tymczasową pomoc
publiczną na restrukturyzację lub pomoc publiczną na restrukturyzację przed zbyciem tych aktywów,
jeżeli od udzielenia tej pomocy lub od zakończenia albo zaprzestania realizacji poprzedniego planu
restrukturyzacyjnego przedsiębiorcy zbywającego aktywa upłynęło co najmniej dziesięć lat, licząc
od dnia wystąpienia najpóźniejszego z tych zdarzeń.
6. Pomoc publiczna na restrukturyzację może zostać udzielona przedsiębiorcy nabywającemu
aktywa od innego przedsiębiorcy, który otrzymał pomoc publiczną na ratowanie, tymczasową pomoc
publiczną na restrukturyzację lub pomoc publiczną na restrukturyzację przed zbyciem tych aktywów
przed upływem okresu, o którym mowa w ust. 5, jeżeli nabywca aktywów nie kontynuuje
działalności gospodarczej przedsiębiorcy, który otrzymał pomoc.
7. Brak kontynuacji działalności gospodarczej przedsiębiorcy, który otrzymał pomoc publiczną,
występuje w szczególności, jeżeli są spełnione łącznie następujące warunki:
1) w chwili dokonywania transakcji nabywający i zbywający aktywa byli wobec siebie
przedsiębiorcami samodzielnymi, rozumianymi jako przedsiębiorstwa samodzielne, o których
mowa w art. 3 ust. 1 załącznika I do rozporządzenia Komisji Europejskiej (UE) nr 651/2014 z
dnia 17 czerwca 2014 r. uznającego niektóre rodzaje pomocy za zgodne z rynkiem wewnętrznym
w zastosowaniu art. 107 i 108 Traktatu;
2) przedsiębiorca nabył aktywa za wartość godziwą w rozumieniu ustawy z dnia 29 września
1994 r. o rachunkowości;
3) zbycie aktywów, w tym w toku postępowania upadłościowego przedsiębiorcy, który zbył
aktywa, nie zostało dokonane wyłącznie w celu wykazania, że nabywca aktywów nie kontynuuje
działalności gospodarczej zbywcy.
Art. 144. [Pomoc publiczna jako uzupełnienie środków przedsiębiorcy]
1. Pomoc publiczna na restrukturyzację może stanowić jedynie uzupełnienie środków:
1) własnych przedsiębiorcy, z wyłączeniem amortyzacji i planowanych zysków,
2) pochodzących od akcjonariuszy lub udziałowców przedsiębiorcy lub innych przedsiębiorców
należących do tej samej grupy kapitałowej co przedsiębiorca,
3) pochodzących od wierzycieli przedsiębiorcy
- w zakresie niezbędnym do realizacji celu, o którym mowa w art. 142 ust. 1 pkt 1.
2. Udział środków, o których mowa w ust. 1, w kosztach restrukturyzacji wynosi co najmniej:
1) 25% - w przypadku małego przedsiębiorcy;
2) 40% - w przypadku średniego przedsiębiorcy;
3) 50% - w przypadku przedsiębiorcy innego niż określony w pkt 1 lub 2.
3. W przypadku wystąpienia wyjątkowych okoliczności lub szczególnych trudności udział środków,
o których mowa w ust. 1, w kosztach restrukturyzacji może być niższy niż określony w ust. 2, ale
musi być znaczny.
3a. Środki, o których mowa w ust. 1, muszą być realne oraz nie mogą stanowić pomocy publicznej.
W normalnych okolicznościach środki te muszą być porównywalne z przyznawaną pomocą
publiczną pod względem wpływu na wypłacalność lub poziom płynności finansowej przedsiębiorcy.
4. Pomoc udzielana jako rekompensata z tytułu usług świadczonych w ogólnym interesie
gospodarczym nie jest uwzględniana w obliczeniu udziału środków, o których mowa w ust. 1, w
kosztach restrukturyzacji.
5. Przez koszty restrukturyzacji należy rozumieć koszty środków restrukturyzacyjnych wskazanych
w planie restrukturyzacyjnym oraz koszty środków restrukturyzacyjnych, poniesione przez
przedsiębiorcę przed otwarciem postępowania restrukturyzacyjnego w ramach tego samego procesu
restrukturyzacji.
Art. 145. [Środki wyrównujące zakłócenia konkurencji na rynku]
1. Pomoc publiczna na restrukturyzację może zostać udzielona, jeżeli przedsiębiorca zastosuje środki
wyrównujące zakłócenia konkurencji na rynku.
2. Środkami wyrównującymi zakłócenia konkurencji na rynku są środki:
1) strukturalne;
2) behawioralne;
3) otwarcia rynku.
3. Środki strukturalne polegają w szczególności na:
1) zbyciu aktywów, o ile to możliwe, w postaci zorganizowanej części przedsiębiorstwa;
2) ograniczeniu zdolności produkcyjnych;
3) ograniczeniu udziału przedsiębiorcy w rynku.
4. Środki behawioralne polegają w szczególności na:
1) nienabywaniu akcji lub udziałów w trakcie postępowania restrukturyzacyjnego i
wykonywania układu, z wyjątkiem przypadku gdy jest to niezbędne do realizacji celu, o którym
mowa w art. 142 ust. 1 pkt 1;
2) nierozpowszechnianiu informacji wskazujących, że produkty lub usługi przedsiębiorcy mają
przewagę konkurencyjną nad innymi produktami lub usługami ze względu na udzieloną pomoc
publiczną na restrukturyzację;
3) niepodejmowaniu działań zmierzających do zdobywania nowych rynków.
5. Środki otwarcia rynku polegają w szczególności na ułatwianiu wejścia na rynek innym
przedsiębiorcom.
6. Nie stanowią środków wyrównujących zakłócenia konkurencji na rynku działania konieczne do
realizacji celu, o którym mowa w art. 142 ust. 1 pkt 1, polegające na likwidacji lub ograniczeniu
działalności przedsiębiorcy, przynoszącej przed restrukturyzacją straty.
7. Rodzaj i zakres zastosowanych środków wyrównujących zakłócenia konkurencji na rynku zależą
od:
1) wielkości, formy i warunków udzielenia pomocy publicznej na restrukturyzację, przy czym
pomoc w celu pokrycia kosztów restrukturyzacji zatrudnienia nie jest brana pod uwagę;
2) wielkości, formy i warunków udostępnienia środków:
a) własnych przedsiębiorcy,
b) pochodzących od akcjonariuszy lub udziałowców przedsiębiorcy,
c) pochodzących od innych przedsiębiorców należących do tej samej grupy kapitałowej co
przedsiębiorca,
d) pochodzących od wierzycieli przedsiębiorcy, w tym ewentualnego wkładu w koszty
restrukturyzacji poniesionego przez wierzycieli posiadających wierzytelności zabezpieczone
hipoteką, zastawem, zastawem rejestrowym, zastawem skarbowym lub hipoteką morską;
3) wielkości przedsiębiorcy, jego udziału w rynku oraz świadczenia przez przedsiębiorcę usług
w ogólnym interesie gospodarczym;
4) charakterystyki rynku, na którym działa przedsiębiorca;
5) oceny wpływu środków wyrównujących zakłócenia konkurencji na rynku na funkcjonowanie
rynku wewnętrznego.
7a. Środki behawioralne stosuje się w każdym przypadku.
8. Środki wyrównujące zakłócenia konkurencji na rynku nie mogą zagrażać rentowności
przedsiębiorcy ani powodować zagrożeń dla struktury rynku, na którym działa przedsiębiorca, lub
interesów konsumentów.
9. W trakcie postępowania restrukturyzacyjnego środki strukturalne stosuje się bez zbędnej zwłoki
na rynku, na którym przedsiębiorca będzie miał znaczącą pozycję po zakończeniu restrukturyzacji.
10. Zastosowanie środka, o którym mowa w ust. 4 pkt 3, może być wymagane tylko w przypadku,
gdy przedsiębiorca w wyniku otrzymania pomocy publicznej na restrukturyzację może oferować
produkty lub usługi na warunkach nieosiągalnych dla innych przedsiębiorców, którzy pomocy nie
otrzymali, i nie jest możliwe zastosowanie innych środków wyrównujących zakłócenia konkurencji
na rynku.
11. Do małego przedsiębiorcy przepisów ust. 1-10 nie stosuje się. Zwiększenie przez małego
przedsiębiorcę zdolności produkcyjnych w trakcie realizacji planu restrukturyzacyjnego jest
niedopuszczalne.
Art. 146. [Pomoc niezbędna do zachowania ciągłości usług w ogólnym interesie gospodarczym]
 Pomoc publiczna na restrukturyzację może zostać udzielona przedsiębiorcy świadczącemu usługi w
ogólnym interesie gospodarczym, nawet jeżeli nie są spełnione warunki określone w art. 141-145, w
przypadku gdy jest to niezbędne do zachowania ciągłości tych usług, nie dłużej niż do dnia
przekazania obowiązku świadczenia tych usług kolejnemu przedsiębiorcy.
Art. 147. [Zmiana wielkości pomocy publicznej na restrukturyzację]
1. Zmiana wielkości pomocy publicznej na restrukturyzację jest dopuszczalna pod warunkiem, że
zwiększenie kwoty pomocy publicznej na restrukturyzację wiąże się z rozszerzeniem zastosowania
środków wyrównujących zakłócenia konkurencji na rynku, o których mowa w art. 145 ust. 3 lub 4.
2. Ograniczenie zastosowania środków wyrównujących zakłócenia konkurencji na rynku, o których
mowa w art. 145 ust. 3 lub 4, lub opóźnienie we wdrożeniu tych środków, które następuje z przyczyn
niezależnych od przedsiębiorcy, jest dopuszczalne pod warunkiem, że wiąże się ze zmniejszeniem
kwoty pomocy publicznej na restrukturyzację.
3. Zwiększenie kosztów restrukturyzacji jest dopuszczalne pod warunkiem, że wiąże się ze
zwiększeniem udziału środków, o których mowa w art. 144 ust. 1.
Art. 148. [Wyłączenie obowiązku notyfikacji pomocy publicznej]
1. Pomoc publiczna na restrukturyzację nie podlega notyfikacji Komisji Europejskiej, w przypadku
gdy:
1) jest udzielana zgodnie z warunkami określonymi w art. 141-147;
2) przedsiębiorca jest małym lub średnim przedsiębiorcą;
3) całkowita wielkość udzielonej i wnioskowanej pomocy publicznej na restrukturyzację wraz z
pomocą publiczną na ratowanie lub tymczasową pomocą publiczną na restrukturyzację, udzieloną
w ramach tego samego procesu restrukturyzacji, nie przekracza równowartości 10 000 000 euro
według średniego kursu walut obcych w Narodowym Banku Polskim z dnia złożenia planu
restrukturyzacyjnego.
2. W przypadku gdy całkowita wielkość udzielonej i wnioskowanej pomocy publicznej na
restrukturyzację wraz z pomocą publiczną na ratowanie lub tymczasową pomocą publiczną na
restrukturyzację, udzieloną małemu lub średniemu przedsiębiorcy w ramach tego samego procesu
restrukturyzacji, przekracza równowartość 10 000 000 euro według średniego kursu walut obcych w
Narodowym Banku Polskim z dnia złożenia planu restrukturyzacyjnego, pomocy udziela się na
warunkach określonych dla przedsiębiorców innych niż mali lub średni.
3. Notyfikacji Komisji Europejskiej nie podlegają również działania, o których mowa w art. 147,
jeżeli pomoc publiczna na restrukturyzację dotyczy małego lub średniego przedsiębiorcy.
Art. 149. [Decyzja Komisji Europejskiej wskazująca okres udzielenia pomocy]
 Pomoc publiczna na restrukturyzację, która nie podlega notyfikacji Komisji Europejskiej, może
zostać udzielona w okresie wskazanym w decyzji Komisji Europejskiej wydanej na podstawie art. 4
ust. 3 albo art. 7 ust. 3 lub 4 rozporządzenia Rady (WE) nr 659/1999 z dnia 22 marca 1999 r.
ustanawiającego szczegółowe zasady stosowania art. 108 Traktatu o Funkcjonowaniu Unii
Europejskiej (Dz. Urz. UE L 83 z 27.03.1999, str. 1, z późn. zm.).
DZIAŁ VI
Układ
Rozdział 1
Przepisy ogólne
Art. 150. [Wierzytelności układowe]
1. Układ obejmuje:
1) wierzytelności osobiste powstałe przed dniem otwarcia postępowania restrukturyzacyjnego,
jeżeli ustawa nie stanowi inaczej;
2) odsetki za okres od dnia otwarcia postępowania restrukturyzacyjnego;
3) wierzytelności zależne od warunku, jeżeli warunek ziścił się w czasie wykonywania układu;
4) wierzytelności zabezpieczone przeniesieniem na wierzyciela własności rzeczy,
wierzytelności lub innego prawa.
2. Wierzytelności wobec dłużnika wynikające z umowy wzajemnej, która nie została wykonana w
całości lub części przed dniem otwarcia postępowania restrukturyzacyjnego, są objęte układem
tylko w przypadku, gdy świadczenie drugiej strony jest świadczeniem podzielnym i tylko w
zakresie, w jakim druga strona spełniła świadczenie przed dniem otwarcia postępowania
restrukturyzacyjnego i nie otrzymała świadczenia wzajemnego.
3. Wierzytelności zabezpieczone na składnikach majątku dłużnika hipoteką, zastawem, zastawem
rejestrowym, zastawem skarbowym lub hipoteką morską, a także przez przeniesienie na
wierzyciela własności rzeczy, wierzytelności lub innego prawa uznaje się za zabezpieczone w tej
części wierzytelności, która odpowiada wartości przedmiotu zabezpieczenia.
Art. 151. [Wierzytelności pozaukładowe]
1. Układ nie obejmuje:
1) wierzytelności alimentacyjnych oraz rent z tytułu odszkodowania za wywołanie choroby,
niezdolności do pracy, kalectwa lub śmierci oraz z tytułu zamiany uprawnień objętych treścią
prawa dożywocia na dożywotnią rentę;
2) roszczeń o wydanie mienia i zaniechanie naruszania praw;
3) wierzytelności, za które dłużnik odpowiada w związku z nabyciem spadku po dniu otwarcia
postępowania restrukturyzacyjnego, po wejściu spadku do masy układowej lub sanacyjnej.
4) (uchylony).
2. Układ nie obejmuje wierzytelności ze stosunku pracy, chyba że wierzyciel wyraził zgodę na
objęcie jej układem. Zgodę na objęcie wierzytelności układem wyraża się w sposób
bezwarunkowy i nieodwołalny, najpóźniej przed przystąpieniem do głosowania nad układem.
Zgoda może zostać wyrażona ustnie do protokołu zgromadzenia wierzycieli.
2a. (uchylony).
3. (uchylony).
Art. 152. [Wierzytelność objęta innym układem]
 Objęcie układem wierzytelności objętej innym układem jest niedopuszczalne, chyba że układ ten
został uchylony.
Art. 153. [Wierzytelności Funduszu Gwarantowanych Świadczeń Pracowniczych]
 Do wierzytelności Funduszu Gwarantowanych Świadczeń Pracowniczych o zwrot świadczeń
wypłaconych pracownikom dłużnika przepisy dotyczące wierzytelności ze stosunku pracy stosuje
się odpowiednio.
Art. 154. [Wierzytelności KRUS]
 Do wierzytelności Kasy Rolniczego Ubezpieczenia Społecznego przepisy dotyczące
wierzytelności Zakładu Ubezpieczeń Społecznych stosuje się odpowiednio.
Rozdział 2
Propozycje układowe
Art. 155. [Legitymacja do złożenia propozycji układowych]
1. Propozycje układowe składa dłużnik.
2. Propozycje układowe może również złożyć rada wierzycieli, nadzorca sądowy albo zarządca,
albo wierzyciel lub wierzyciele mający łącznie więcej niż 30% sumy wierzytelności, z
wyłączeniem wierzycieli określonych w art. 80 ust. 3, art. 109 ust. 1 i art. 116.
3. Propozycje układowe określają sposób restrukturyzacji zobowiązań dłużnika.
4. Propozycje układowe nie mogą przewidywać dla żadnego wierzyciela zaspokojenia wyższego
niż wysokość jego wierzytelności.
Art. 156. [Podstawowe propozycje układowe]
1. Restrukturyzacja zobowiązań dłużnika obejmuje w szczególności:
1) odroczenie terminu wykonania;
2) rozłożenie spłaty na raty;
3) zmniejszenie wysokości;
4) konwersję wierzytelności na udziały lub akcje;
5) zmianę, zamianę lub uchylenie prawa zabezpieczającego określoną wierzytelność.
2. Propozycje układowe mogą wskazywać jeden lub więcej sposobów restrukturyzacji zobowiązań
dłużnika.
3. Restrukturyzacja zobowiązań dłużnika stanowiąca pomoc publiczną może polegać wyłącznie
na:
1) restrukturyzacji, o której mowa w art. 160 ust. 1;
2) odroczeniu terminu płatności lub rozłożeniu na raty zobowiązań z tytułu wypłat ze środków
Funduszu Gwarantowanych Świadczeń Pracowniczych;
3) odroczeniu terminu płatności lub rozłożeniu na raty podatków lub zobowiązań z tytułu
gwarancji i poręczeń udzielonych przez Skarb Państwa i jednostki samorządu terytorialnego.
4. Restrukturyzacja zobowiązań dłużnika jest niedopuszczalna w przypadku, gdy dotyczy
wierzytelności stanowiących kwoty pomocy publicznej, w stosunku do których Komisja
Europejska wydała decyzję nakazującą ich zwrot.
5. Propozycje układowe przewidujące konwersję wierzytelności na udziały lub akcje zawierają:
1) sumę, o jaką kapitał zakładowy ma zostać podwyższony, a w przypadku prostej spółki
akcyjnej - liczbę akcji, które mają zostać wyemitowane;
2) liczbę oraz wartość nominalną nowo ustanowionych udziałów lub akcji lub też wartość, o
którą następuje podwyższenie wartości nominalnej udziałów lub akcji już istniejących, a w
przypadku akcji niemających wartości nominalnej - ich liczbę i cenę emisyjną;
3) określenie, że objęcie udziałów lub akcji następuje z wyłączeniem prawa pierwszeństwa lub
poboru, przy czym wyłączenie prawa pierwszeństwa lub poboru następuje nawet wówczas,
jeżeli takiej możliwości nie przewiduje umowa spółki lub statut;
4) oznaczenie, czy akcje nowej emisji są na okaziciela, czy imienne;
5) cenę emisyjną nowych akcji;
6) datę, od której nowe akcje mają uczestniczyć w dywidendzie.
6. Nie stanowi oferty publicznej w rozumieniu rozporządzenia Parlamentu Europejskiego i Rady
(UE) 2017/1129 z dnia 14 czerwca 2017 r. w sprawie prospektu, który ma być publikowany w
związku z ofertą publiczną papierów wartościowych lub dopuszczeniem ich do obrotu na rynku
regulowanym oraz uchylenia dyrektywy 2003/71/WE (Dz. Urz. UE L 168 z 30.06.2017, str. 12)
propozycja układowa przewidująca konwersję wierzytelności na akcje. Do takiej propozycji nie
stosuje się art. 19 ust. 1 pkt 2 ustawy z dnia 29 lipca 2005 r. o obrocie instrumentami finansowymi.
Art. 157. [Spłata zobowiązań z zysku przedsiębiorstwa]
 Jeżeli propozycje układowe przewidują spłatę zobowiązań z zysku przedsiębiorstwa dłużnika,
mogą one określać, jaka część zysku będzie przeznaczona na spłatę zobowiązań.
Art. 158. [Finansowanie układu przez osobę trzecią]
 Jeżeli plan restrukturyzacyjny przewiduje udzielenie kredytu lub pożyczki dłużnikowi lub zmianę
treści stosunków prawnych lub praw lub ustanowienie zabezpieczenia wierzytelności, do
propozycji układowych dołącza się w formie prawem przewidzianej oświadczenie osoby, która
zobowiązała się udzielić kredytu lub pożyczki, wyrazić zgodę na zmianę stosunku prawnego lub
prawa albo ustanowić lub zmienić zabezpieczenie wierzytelności.
Art. 159. [Układ likwidacyjny]
1. Propozycje układowe mogą przewidywać również zaspokojenie wierzycieli przez likwidację
majątku dłużnika.
2. Sprzedaż dokonana w wykonaniu układu, który przewiduje zaspokojenie wierzycieli przez
likwidację majątku dłużnika, nie wywołuje skutków sprzedaży egzekucyjnej.
Art. 160. [Restrukturyzacja składek na ubezpieczenie]
1. Restrukturyzacja zobowiązań z tytułu składek na ubezpieczenia społeczne, z tytułu składek na
Fundusz Pracy, Fundusz Gwarantowanych Świadczeń Pracowniczych, Fundusz Emerytur
Pomostowych, z tytułu składek na własne ubezpieczenia społeczne i ubezpieczenie zdrowotne
dłużnika oraz innych zobowiązań dłużnika wobec Zakładu Ubezpieczeń Społecznych, w
szczególności odsetek za zwłokę od wyżej wymienionych składek, kosztów egzekucyjnych,
kosztów upomnienia i dodatkowej opłaty, może obejmować wyłącznie rozłożenie na raty lub
odroczenie terminu płatności.
2. Jeżeli układ przewiduje przejęcie całości majątku dłużnika przez osobę trzecią lub wierzyciela,
dopłaty lub spłaty między wierzycielami, w układzie wskazuje się wierzyciela lub osobę trzecią,
którzy przejmą obowiązek wykonania zobowiązań wobec Zakładu Ubezpieczeń Społecznych.
Przejęcie obowiązku nie zmienia charakteru wierzytelności Zakładu Ubezpieczeń Społecznych i
możliwości ich przymusowego dochodzenia z uwzględnieniem uprzywilejowania wynikającego z
przepisów regulujących dochodzenie wierzytelności Zakładu Ubezpieczeń Społecznych.
3. Po prawomocnym zatwierdzeniu układu wyciąg z zatwierdzonego spisu wierzytelności, o
którym mowa w art. 102 ust. 2, ma moc tytułu wykonawczego przeciwko osobie, która przejęła
obowiązek wykonania zobowiązań wobec Zakładu Ubezpieczeń Społecznych. Należności objęte
zatwierdzonym spisem wierzytelności mogą być dochodzone również w drodze egzekucji
administracyjnej.
4. Restrukturyzacja zobowiązań wobec Funduszu Gwarantowanych Świadczeń Pracowniczych
może obejmować wyłącznie rozłożenie spłaty na raty lub odroczenie terminu płatności, chyba że
dysponent Funduszu wyrazi zgodę na inny sposób restrukturyzacji.
5. Do restrukturyzacji zobowiązań wobec Funduszu Gwarantowanych Świadczeń Pracowniczych
przepisy ust. 2 i 3 stosuje się odpowiednio.
Art. 161. [Podział wierzycieli na grupy układowe]
1. Propozycje układowe mogą przewidywać podział wierzycieli na grupy obejmujące
poszczególne kategorie interesów. Podział wierzycieli na te grupy odbywa się w oparciu o
obiektywne, jednoznaczne i uzasadnione ekonomicznie lub prawnie kryteria dotyczące stosunków
prawnych wiążących wierzycieli z dłużnikiem, z których wynikają zobowiązania objęte
propozycjami układowymi.
1a. Dla wierzycieli:
1) którym przysługują wierzytelności ze stosunku pracy i którzy wyrazili zgodę na objęcie ich
układem,
2) którym przysługują wierzytelności z tytułu umów o dostarczenie produktów z własnego
gospodarstwa rolnego,
3) których wierzytelności są zabezpieczone na składnikach majątku dłużnika hipoteką,
zastawem, zastawem rejestrowym, zastawem skarbowym lub hipoteką morską, a także przez
przeniesienie na wierzyciela własności rzeczy, wierzytelności lub innego prawa w części
znajdującej pokrycie w wartości przedmiotu zabezpieczenia
– propozycje układowe przewidują podział na grupy obejmujące poszczególne kategorie
interesów.
2. Listy przyporządkowujące poszczególnych wierzycieli do grup sporządza nadzorca sądowy albo
zarządca po zatwierdzeniu spisu wierzytelności, jeżeli podziału na grupy nie dokonano w spisie
albo dokonany podział jest niezgodny z aktualnymi propozycjami układowymi.
3. W postępowaniu o zatwierdzenie układu listy wierzycieli sporządza nadzorca układu.
4. Na wniosek podmiotów, o których mowa w art. 155 ust. 1 i 2, sąd zatwierdza podział
wierzycieli na grupy obejmujące poszczególne kategorie interesów. Na postanowienie w
przedmiocie rozpoznania wniosku przysługuje zażalenie. Zażalenie rozpoznaje się w terminie
dwóch tygodni.
5. W razie odmowy zatwierdzenia podziału wierzycieli na grupy obejmujące poszczególne
kategorie interesów sąd w sentencji postanowienia wskazuje na uchybienia oraz wskazuje zmiany
w tym podziale, których wprowadzenie pozwoli na jego zatwierdzenie.
6. Zatwierdzony prawomocnie podział wierzycieli na grupy obejmujące poszczególne kategorie
interesów oraz podział na grupy obejmujące poszczególne kategorie interesów uwzględniający
wskazane zmiany wiąże sąd, który wydaje postanowienie w przedmiocie zatwierdzenia układu.
7. Przepisów ust. 4-6 nie stosuje się w postępowaniu o zatwierdzenie układu.
Art. 161a. [Propozycje układowe dla wierzycieli zabezpieczonych; zasady zaspokojenia i
zmiany zabezpieczeń w postępowaniu układowym]
1. Propozycje układowe dla wierzycieli wymienionych w art. 161 ust. 1a pkt 3 przewidują stopień
zaspokojenia nie mniej korzystny niż w postępowaniu upadłościowym, które byłoby prowadzone
wobec dłużnika, chyba że wierzyciel wyrazi zgodę na warunki mniej korzystne.
2. Propozycje, o których mowa w ust. 1, nie mogą przewidywać innego sposobu zaspokojenia niż
przewidziany w umowie ustanawiającej zabezpieczenie, chyba że wierzyciel wyraził na to zgodę.
3. Układ może przewidywać zmianę przedmiotu zabezpieczenia wierzytelności za zgodą
wierzyciela, o którym mowa w ust. 1, lub jego sprzedaż. Sprzedaży dokonuje nadzorca wykonania
układu, o którym mowa w art. 171 ust. 1, albo zarządca przymusowy.
4. W sprawach dotyczących sprzedaży, o której mowa w ust. 3, nadzorca wykonania układu, o
którym mowa w art. 171 ust. 1, albo zarządca przymusowy dokonuje czynności, działając w
imieniu własnym na rachunek dłużnika.
5. W przypadku dłużnika, którego upadłości nie można ogłosić zgodnie z przepisami Prawa
upadłościowego, przez stopień zaspokojenia w postępowaniu upadłościowym rozumie się stopień
zaspokojenia w postępowaniu egzekucyjnym prowadzonym wobec dłużnika przez wszystkich
wierzycieli z całego majątku dłużnika.
Art. 162. [Jednakowe traktowanie wierzycieli]
1. Warunki restrukturyzacji zobowiązań dłużnika są jednakowe dla wszystkich wierzycieli, a jeżeli
głosowanie nad układem przeprowadza się w grupach wierzycieli, jednakowe dla wierzycieli
zaliczonych do tej samej grupy, chyba że wierzyciel wyraźnie zgodzi się na warunki mniej
korzystne.
2. Przyznanie korzystniejszych warunków restrukturyzacji zobowiązań dłużnika jest
dopuszczalne wobec wierzyciela:
1) który po otwarciu postępowania restrukturyzacyjnego udzielił lub ma udzielić finansowania
w postaci kredytu, obligacji, gwarancji bankowych, akredytyw lub na podstawie innego
instrumentu finansowego niezbędnego do wykonania układu,
2) którego świadczenia na rzecz dłużnika po otwarciu postępowania restrukturyzacyjnego są
konieczne do kontynuowania działalności dłużnika,
3) który jest mikroprzedsiębiorcą
– jeżeli jest to konieczne do osiągnięcia celów planu restrukturyzacyjnego i nie spowoduje to
niesprawiedliwego traktowania praw lub interesów innych uczestników postępowania.
Art. 163. [Wierzytelności ze stosunku pracy, niepieniężne i zabezpieczone rzeczowo]
1. Warunki restrukturyzacji zobowiązań ze stosunku pracy nie mogą pozbawiać pracowników
minimalnego wynagrodzenia za pracę.
2. Restrukturyzacja dotyczy w równym stopniu zobowiązań pieniężnych i niepieniężnych. Jeżeli
wierzyciel w terminie tygodnia od dnia otrzymania zawiadomienia o terminie zgromadzenia
wierzycieli z odpisem propozycji układowych sprzeciwił się restrukturyzacji swojej wierzytelności
jako wierzytelności niepieniężnej, składając oświadczenie nadzorcy albo zarządcy albo ze względu
na charakter wierzytelności niepieniężnej restrukturyzacja nie jest możliwa, wierzytelność ta
zmienia się w wierzytelność pieniężną. Skutek ten powstaje z dniem otwarcia postępowania.
3. Warunki restrukturyzacji wierzytelności, o których mowa w art. 161 ust. 1a pkt 3, mogą być
zróżnicowane stosownie do przysługującego im pierwszeństwa.
Rozdział 3
Zatwierdzenie układu
Art. 164. [Rozpoznanie i zatwierdzenie układu; zgłaszanie zastrzeżeń]
1. Układ przyjęty przez zgromadzenie wierzycieli zatwierdza sąd, zawierając w sentencji
postanowienia treść układu.
2. Posiedzenie wyznaczone w celu rozpoznania układu odbywa się nie wcześniej niż po upływie
tygodnia od dnia zakończenia zgromadzenia wierzycieli, na którym przyjęto układ.
2a. W uzasadnionych przypadkach sąd może wyznaczyć rozprawę w celu rozpoznania układu.
3. Uczestnicy postępowania mogą pisemnie zgłaszać zastrzeżenia przeciwko układowi. Sąd nie
bierze pod uwagę zastrzeżeń zgłoszonych po upływie tygodnia od dnia przyjęcia układu lub
niespełniających wymogów formalnych pisma procesowego.
3a. W przypadku zgłoszenia zastrzeżeń, których podstawą jest zarzut naruszenia kryterium
ochrony najlepszych interesów wierzycieli lub zarzut stwierdzenia przyjęcia układu z naruszeniem
art. 119 ust. 3 pkt 2, sąd może zobowiązać nadzorcę albo zarządcę do przedłożenia opinii
weryfikującej test zaspokojenia. Sąd w takim przypadku określa część testu zaspokojenia
podlegającą weryfikacji oraz wskazuje podmiot sporządzający opinię. Nadzorca albo zarządca
zleca sporządzenie opinii weryfikującej test zaspokojenia podmiotowi wskazanemu przez sąd.
4. O terminie posiedzenia wyznaczonego w celu rozpoznania układu zawiadamia się przez
obwieszczenie, chyba że sędzia-komisarz zawiadomił o tym na zgromadzeniu wierzycieli.
5. Postanowienie o zatwierdzeniu układu obwieszcza się.
Art. 165. [Odmowa zatwierdzenia układu]
1. Sąd odmawia zatwierdzenia układu, jeżeli narusza on prawo, w szczególności jeżeli przewiduje
udzielenie pomocy publicznej niezgodnie z przepisami, albo jeżeli jest oczywiste, że układ nie
będzie wykonany. Domniemywa się, że jest oczywiste, że układ nie będzie wykonany, jeżeli
dłużnik nie wykonuje zobowiązań powstałych po dniu otwarcia postępowania
restrukturyzacyjnego.
2. Sąd odmawia zatwierdzenia układu, jeżeli którykolwiek wierzyciel, który głosował przeciw
układowi, zgłosił zastrzeżenia zawierające zarzut, że znalazłby się w wyniku realizacji układu w
gorszej sytuacji niż w przypadku przeprowadzenia postępowania upadłościowego albo
postępowania egzekucyjnego w przypadku dłużnika, o którym mowa w art. 161a ust. 5, lub niż w
przypadku zakończenia postępowania restrukturyzacyjnego bez przyjęcia układu (kryterium
ochrony najlepszych interesów wierzycieli), i zarzut ten jest uzasadniony.
3. Sąd odmawia zatwierdzenia układu w postępowaniu o zatwierdzenie układu albo
przyspieszonym postępowaniu układowym, jeżeli suma spornych wierzytelności uprawniających
do głosowania nad układem przekracza 15% sumy wierzytelności uprawniających do głosowania
nad układem.
4. Jeżeli w przyspieszonym postępowaniu układowym okoliczność, o której mowa w ust. 3, ujawni
się po przyjęciu układu, sąd może zatwierdzić układ o ile zostanie wykazane, że dłużnik nie
wiedział o istnieniu wierzytelności spornych, a ich zaspokojenie w wyniku wykonania układu nie
będzie mniejsze niż w przypadku ogłoszenia upadłości dłużnika.
5. Na posiedzeniu wyznaczonym w celu rozpoznania układu sąd umarza postępowanie
restrukturyzacyjne, jeżeli ustali, że układ nie został przyjęty na skutek braku odpowiedniej
większości.
6. Postanowienie o odmowie zatwierdzenia układu oraz postanowienie o umorzeniu postępowania
restrukturyzacyjnego, o którym mowa w ust. 5, obwieszcza się.
7. Na postanowienie w przedmiocie zatwierdzenia układu przysługuje zażalenie. Zażalenie wnosi
się w terminie dwóch tygodni.
8. Postanowienie sądu drugiej instancji w przedmiocie rozpoznania zażalenia na postanowienie w
przedmiocie zatwierdzenia układu oraz informację o prawomocności postanowienia w przedmiocie
zatwierdzenia układu obwieszcza się.
Art. 165a. [Zmiany w układzie dokonywane przez sąd]
 Sąd może dokonać zmian w układzie, jeżeli zmiany te nie naruszają istotnych postanowień
układu i na skutek ich wprowadzenia sąd zatwierdzi układ.
Rozdział 4
Skutki układu
Art. 166. [Objęcie układem wszystkich wierzycieli]
1. Układ wiąże wierzycieli, których wierzytelności według ustawy są objęte układem, chociażby
nie zostały umieszczone w spisie wierzytelności.
2. Układ nie wiąże wierzycieli, których dłużnik nie ujawnił i którzy nie byli uczestnikami
postępowania.
Art. 167. [Układ a prawa wierzyciela wobec osób trzecich]
1. Układ nie narusza praw wierzyciela wobec poręczyciela oraz współdłużnika dłużnika ani praw
wynikających z hipoteki, zastawu, zastawu skarbowego, zastawu rejestrowego lub hipoteki
morskiej, jeżeli były one ustanowione na mieniu osoby trzeciej.
2. Do praw wynikających z przeniesienia na wierzyciela własności rzeczy, wierzytelności lub
innego prawa w celu zabezpieczenia wierzytelności przepis ust. 1 stosuje się odpowiednio.
Art. 168.
 (uchylony).
Art. 169. [Wpis informacji o zatwierdzeniu układu do ksiąg wieczystych i rejestrów]
1. Prawomocne postanowienie o zatwierdzeniu układu stanowi podstawę wpisu informacji o
zatwierdzeniu układu w księgach wieczystych i rejestrach.
2. Jeżeli układ przewiduje ustanowienie zarządu przymusowego na czas wykonania układu, odpis
prawomocnego postanowienia zatwierdzającego układ ma moc tytułu wykonawczego do
wprowadzenia zarządcy we władanie majątkiem dłużnika.
3. Jeżeli układ przewiduje konwersję wierzytelności na udziały lub akcje, prawomocnie
zatwierdzony układ zastępuje określone w ustawie z dnia 15 września 2000 r. - Kodeks spółek
handlowych (Dz. U. z 2024 r. poz. 18 i 96) czynności związane z podwyższeniem kapitału
zakładowego spółki z ograniczoną odpowiedzialnością lub spółki akcyjnej, emisją akcji prostej
spółki akcyjnej, przystąpieniem do spółki, objęciem udziałów lub akcji oraz wniesieniem wkładu.
4. Odpis prawomocnego postanowienia o zatwierdzeniu układu stanowi podstawę wpisu
podwyższenia kapitału zakładowego spółki z ograniczoną odpowiedzialnością lub spółki akcyjnej
albo wpisu zmiany liczby akcji prostej spółki akcyjnej do Krajowego Rejestru Sądowego.
Art. 170. [Umorzenie postępowań]
1. Z dniem uprawomocnienia się postanowienia zatwierdzającego układ postępowania
zabezpieczające i egzekucyjne prowadzone przeciwko dłużnikowi w celu zaspokojenia
wierzytelności objętych układem ulegają umorzeniu z mocy prawa.
2. Zawieszone postępowania zabezpieczające i egzekucyjne prowadzone przeciwko dłużnikowi w
celu zaspokojenia wierzytelności nieobjętych układem mogą zostać podjęte na wniosek
wierzyciela.
3. Tytuły wykonawcze lub egzekucyjne, obejmujące wierzytelności objęte układem, tracą
wykonalność z mocy prawa.
4. Stronom przysługuje prawo wytoczenia powództwa o ustalenie, że tytuły wykonawcze lub
egzekucyjne utraciły wykonalność.
Art. 171. [Nadzorca wykonania układu]
1. Z dniem uprawomocnienia się postanowienia zatwierdzającego układ nadzorca albo zarządca
obejmują funkcję nadzorcy wykonania układu, chyba że układ stanowi inaczej. O objęciu funkcji
nadzorcy wykonania układu obwieszcza się.
2. Do nadzorcy wykonania układu przepisy o nadzorcy układu, z wyjątkiem przepisów o
konieczności zawarcia umowy, stosuje się odpowiednio. Przepisy art. 28-30 stosuje się
odpowiednio.
3. Nadzorca wykonania układu raz na trzy miesiące składa do sądu sprawozdanie dotyczące
wykonywania planu restrukturyzacyjnego oraz wykonywania układu. Informację o złożeniu
sprawozdania obwieszcza się.
Art. 172. [Postanowienie o wykonaniu układu]
1. Po wykonaniu układu lub wyegzekwowaniu wierzytelności objętych układem sąd na wniosek
dłużnika, nadzorcy wykonania układu albo innej osoby, która z mocy układu jest uprawniona do
wykonania lub nadzorowania wykonania układu, wydaje postanowienie o wykonaniu układu. Na
postanowienie przysługuje zażalenie.
2. Postanowienie o wykonaniu układu, postanowienie sądu drugiej instancji w przedmiocie
rozpoznania zażalenia na postanowienie o wykonaniu układu oraz informację o prawomocności
postanowienia o wykonaniu układu obwieszcza się.
3. Prawomocne postanowienie o wykonaniu układu stanowi podstawę do wykreślenia wpisów
dotyczących układu w księgach wieczystych i rejestrach.
4. Po uprawomocnieniu się postanowienia o wykonaniu układu, dłużnik odzyskuje prawo
swobodnego zarządzania majątkiem i rozporządzania jego składnikami, jeżeli był go pozbawiony
na mocy postanowień układu.
Rozdział 5
Zmiana układu
Art. 173. [Przesłanki zmiany układu]
1. Jeżeli po zatwierdzeniu układu nastąpił trwały wzrost lub zmniejszenie dochodu z
przedsiębiorstwa dłużnika, dłużnik, nadzorca wykonania układu, inna osoba, która z mocy układu
jest uprawniona do wykonywania lub nadzorowania wykonania układu, oraz wierzyciel mogą
wystąpić o zmianę układu.
2. W przypadku gdy na czas wykonywania układu zarząd własny nie został dłużnikowi odebrany,
nadzorca wykonania układu oraz wierzyciel mogą wystąpić o zmianę układu przez powierzenie
zarządu i wykonywania układu wskazanej osobie, jeżeli:
1) dłużnik, chociażby nieumyślnie, naruszył prawo w zakresie sprawowania zarządu, czego
skutkiem było pokrzywdzenie wierzycieli lub możliwość takiego pokrzywdzenia w przyszłości;
2) oczywiste jest, że sposób sprawowania zarządu nie daje gwarancji wykonania planu
restrukturyzacyjnego i wykonania układu;
3) dłużnik uniemożliwia nadzorcy wykonania układu właściwe pełnienie funkcji.
3. Postanowienie o otwarciu postępowania o zmianę układu obwieszcza się.
4. Na postanowienie o otwarciu postępowania o zmianę układu zażalenie przysługuje dłużnikowi
oraz wierzycielom, którzy mieli prawo głosu na zgromadzeniu wierzycieli, na którym doszło do
przyjęcia układu.
5. Na postanowienie o odmowie otwarcia postępowania o zmianę układu zażalenie przysługuje
wyłącznie wnioskodawcy.
6. Postanowienie sądu drugiej instancji w przedmiocie rozpoznania zażalenia na postanowienie w
przedmiocie otwarcia postępowania o zmianę układu oraz informację o prawomocności
postanowienia o otwarciu postępowania o zmianę układu obwieszcza się.
Art. 174. [Postępowanie o zmianę układu]
1. Do postanowienia o otwarciu postępowania o zmianę układu przepisy art. 233 ust. 1 pkt 1 i 2
stosuje się odpowiednio.
2. Do postępowania o zmianę układu przepisy o nadzorcy sądowym oraz o zawarciu i
zatwierdzeniu układu stosuje się odpowiednio.
Art. 175. [Głosowanie nad zmianą układu]
1. W zgromadzeniu wierzycieli uczestniczą wierzyciele, o których mowa w art. 173 ust. 4. Głosują
oni sumą wierzytelności, z jaką głosowali na zgromadzeniu wierzycieli, na którym doszło do
przyjęcia układu, pomniejszoną o kwoty otrzymane w ramach wykonania układu lub w wyniku
zaspokojenia wierzytelności w inny sposób, z tym że w przypadku zaspokojenia przez osobę
trzecią, która weszła w prawa zaspokojonego wierzyciela, osoba ta głosuje z sumą, w jakiej
zaspokoiła wierzyciela.
2. W zgromadzeniu wierzycieli mogą również uczestniczyć wierzyciele, których wierzytelności
były sporne, a po przyjęciu układu zostały stwierdzone prawomocnym orzeczeniem sądu lub
ostateczną decyzją administracyjną.
3. W zgromadzeniu wierzycieli nie mogą uczestniczyć wierzyciele, których wierzytelności zostały
w całości zaspokojone.
4. Nadzorca sądowy w terminie dwóch tygodni od dnia otwarcia postępowania o zmianę układu
sporządza wykaz wierzycieli uprawnionych do uczestniczenia w zgromadzeniu wierzycieli z
uwzględnieniem okoliczności, o których mowa w ust. 1-3. Do wykazu wierzycieli przepisy art. 86
i art. 86a stosuje się odpowiednio.
Rozdział 6
Uchylenie i wygaśnięcie układu
Art. 176. [Uchylenie układu]
1. Sąd uchyla układ na wniosek wierzyciela, dłużnika, nadzorcy wykonania układu albo innej
osoby, która z mocy układu jest uprawniona do wykonania lub nadzorowania wykonania układu,
jeżeli dłużnik nie wykonuje postanowień układu albo jest oczywiste, że układ nie będzie
wykonany. Domniemywa się, że jest oczywiste, że układ nie będzie wykonany, jeżeli dłużnik nie
wykonuje zobowiązań powstałych po zatwierdzeniu układu.
2. Uchylenie układu z innych przyczyn niż określone w ust. 1 jest niedopuszczalne.
3. Postanowienie o uchyleniu układu obwieszcza się.
4. Na postanowienie o uchyleniu układu zażalenie przysługuje dłużnikowi oraz wierzycielom,
którzy mieli prawo głosu na zgromadzeniu wierzycieli, na którym doszło do przyjęcia układu.
5. Na postanowienie oddalające wniosek zażalenie przysługuje wyłącznie wnioskodawcy.
6. Postanowienie sądu drugiej instancji w przedmiocie rozpoznania zażalenia na postanowienie o
uchyleniu układu oraz informację o prawomocności postanowienia o uchyleniu układu obwieszcza
się.
Art. 177. [Wniosek o zmianę układu a wniosek o uchylenie układu]
1. Jeżeli przed rozpoznaniem wniosku o zmianę układu wpłynął wniosek o uchylenie układu, sąd
rozpoznaje obydwa wnioski łącznie.
2. Jeżeli przed rozpoznaniem wniosku o uchylenie układu wpłynął wniosek o ogłoszenie
upadłości, przepisy art. 11 i art. 12 stosuje się odpowiednio.
3. Dopuszczalne jest złożenie razem z wnioskiem o uchylenie układu wniosku o ogłoszenie
upadłości. W takim przypadku właściwy do łącznego rozpoznania wniosków jest sąd
upadłościowy.
Art. 178. [Upadłość w okresie wykonywania układu]
1. Ogłoszenie upadłości dłużnika w czasie wykonywania układu albo oddalenie w tym czasie
wniosku o ogłoszenie jego upadłości na podstawie art. 13 Prawa upadłościowego skutkuje
wygaśnięciem układu z mocy prawa z dniem uprawomocnienia się postanowienia o ogłoszeniu
upadłości albo oddaleniu wniosku o ogłoszenie upadłości.
2. O wygaśnięciu układu z mocy prawa obwieszcza się.
Art. 179. [Dochodzenie wierzytelności po uchyleniu lub wygaśnięciu układu]
1. W przypadku uchylenia albo wygaśnięcia układu dotychczasowi wierzyciele mogą dochodzić
swych roszczeń w pierwotnej wysokości. Wypłacone na podstawie układu sumy zalicza się na
poczet dochodzonych wierzytelności.
2. Jeżeli wierzytelność została zaspokojona na podstawie układu w inny sposób, przepis ust. 1
stosuje się odpowiednio.
3. Po ogłoszeniu upadłości syndyk z urzędu umieszcza na liście wierzytelności umieszczone w
spisie wierzytelności z uwzględnieniem kwot otrzymanych w ramach wykonania układu lub
zaspokojenia wierzytelności w inny sposób.
4. Hipoteka, zastaw, zastaw rejestrowy, zastaw skarbowy lub hipoteka morska zabezpieczają
wierzytelność w takiej wysokości, w jakiej nie została jeszcze zaspokojona.
DZIAŁ VII
Układ częściowy
Art. 180. [Zakres układu częściowego]
1. Dłużnik może złożyć propozycje układowe dotyczące jedynie niektórych zobowiązań, których
restrukturyzacja ma zasadniczy wpływ na dalsze funkcjonowanie przedsiębiorstwa dłużnika.
2. Wyodrębnienie wierzycieli objętych układem częściowym odbywa się w oparciu o obiektywne,
jednoznaczne i uzasadnione ekonomicznie kryteria dotyczące stosunków prawnych wiążących
wierzycieli z dłużnikiem, z których wynikają zobowiązania objęte propozycjami układowymi.
3. Określenie kryteriów, o których mowa w ust. 2, które ma na celu pominięcie wierzyciela
przeciwnego zawarciu układu częściowego, jest niedopuszczalne.
4. Wierzytelnościami objętymi układem częściowym mogą być w szczególności wierzytelności:
1) z tytułu finansowania działalności dłużnika przez udzielone kredyty, pożyczki i inne podobne
instrumenty;
2) z tytułu umów o zasadniczym znaczeniu dla funkcjonowania przedsiębiorstwa dłużnika, w
szczególności z tytułu dostawy najważniejszych materiałów lub umów leasingu majątku
niezbędnego dla działalności prowadzonej przez dłużnika;
3) zabezpieczone hipoteką, zastawem, zastawem rejestrowym, zastawem skarbowym lub
hipoteką morską na przedmiotach i prawach niezbędnych do prowadzenia przedsiębiorstwa
dłużnika;
4) największe określone według sumy.
5. Przepisy art. 161 stosuje się odpowiednio.
Art. 181.
 (uchylony).
Art. 182. [Przyjęcie i zatwierdzenie układu częściowego]
1. Układ częściowy może zostać przyjęty i zatwierdzony wyłącznie w postępowaniu o zatwierdzenie
układu albo przyspieszonym postępowaniu układowym.
2. W postępowaniu o zatwierdzenie układu sąd odmawia zatwierdzenia układu częściowego w
przypadku stwierdzenia niezgodności z prawem określonych we wniosku o zatwierdzenie układu
częściowego kryteriów wyodrębnienia wierzycieli objętych układem częściowym.
3. Niezwłocznie po złożeniu wniosku o otwarcie przyspieszonego postępowania układowego sąd
orzeka w przedmiocie zgodności z prawem kryteriów wyodrębnienia wierzycieli objętych układem
częściowym.
4. Na postanowienie stwierdzające niezgodność z prawem kryteriów wyodrębnienia wierzycieli
zażalenie przysługuje dłużnikowi. W terminie przewidzianym do wniesienia zażalenia dłużnik może
zaproponować inne kryteria wyodrębnienia wierzycieli.
5. Po uprawomocnieniu się postanowienia stwierdzającego niezgodność z prawem kryteriów
wyodrębnienia wierzycieli sąd umarza postępowanie, chyba że dłużnik w terminie, o którym mowa
w ust. 4, zaproponował inne kryteria. Kolejna zmiana kryteriów jest niedopuszczalna.
Art. 183. [Szczególne warunki układu częściowego]
1. Propozycje układowe nie mogą przewidywać dla wierzycieli objętych układem częściowym
korzyści, które zmniejszają możliwość zaspokojenia wierzytelności nieobjętych układem.
2. Jeżeli propozycje układowe przewidują zabezpieczenie wierzytelności objętych układem
częściowym przez ustanowienie na majątku dłużnika hipoteki, zastawu, zastawu rejestrowego,
hipoteki morskiej lub przeniesienie własności rzeczy, wierzytelności lub innego prawa na
zabezpieczenie, zabezpieczenia te będą bezskuteczne w stosunku do masy upadłości lub wierzycieli
dłużnika, jeżeli upadłość dłużnika zostanie ogłoszona w ciągu roku od dnia wydania postanowienia o
zatwierdzeniu układu częściowego albo w tym samym terminie wniosek o ogłoszenie upadłości
zostanie oddalony na podstawie art. 13 Prawa upadłościowego.
Art. 184. [Karta do głosowania przy układzie częściowym]
 W przypadku samodzielnego zbierania głosów przez dłużnika karta do głosowania, oprócz
elementów wskazanych w art. 213, zawiera wskazanie, że układ ma charakter częściowy, oraz
określenie kryteriów decydujących o objęciu wierzycieli układem częściowym.
Art. 185. [Wierzyciele pozaukładowi]
1. W postępowaniu o zatwierdzenie układu dłużnik oraz nadzorca układu nie są obowiązani udzielać
wierzycielowi nieobjętemu układem częściowym informacji o sytuacji majątkowej dłużnika i
możliwości wykonania układu częściowego.
2. Wierzyciel nieobjęty układem częściowym może zgłaszać zastrzeżenia, o których mowa w art.
216 ust. 2, wyłącznie w zakresie niezgodnego z prawem określenia kryteriów wyodrębnienia
wierzycieli objętych układem częściowym oraz w zakresie zgodności propozycji układowych z art.
183 ust. 1.
Art. 186.
 (uchylony).
Art. 187. [Skuteczność układu częściowego]
1. Układ częściowy obejmuje wierzycieli, którzy spełniają kryteria wyodrębnienia wierzycieli i
zostali umieszczeni w spisie wierzytelności lub stawili się na zgromadzeniu wierzycieli,
przedkładając sędziemu-komisarzowi tytuł egzekucyjny lub zostali dopuszczeni do udziału w
zgromadzeniu na podstawie art. 107 ust. 3. Przepisu art. 166 ust. 1 nie stosuje się.
2. W postanowieniu o zatwierdzeniu układu sąd wskazuje wierzycieli objętych układem
częściowym.
Art. 188. [Zażalenie wierzyciela pozaukładowego]
 Na postanowienie o zatwierdzeniu układu częściowego zażalenie przysługuje również wierzycielowi
nieobjętemu układem częściowym, przy czym może on wnosić wyłącznie zarzuty naruszenia art. 180
lub art. 183 ust. 1.
DZIAŁ VIII
Przepisy ogólne dotyczące postępowania restrukturyzacyjnego
Art. 189. [Dzień otwarcia postępowania restrukturyzacyjnego]
1. Dzień wydania postanowienia o otwarciu przyspieszonego postępowania układowego,
postępowania układowego lub postępowania sanacyjnego jest dniem otwarcia postępowania
restrukturyzacyjnego.
2. W postępowaniu o zatwierdzenie układu uznaje się, że skutki otwarcia postępowania
restrukturyzacyjnego powstają z dniem układowym, o którym mowa w art. 211.
Art. 190. [Postępowanie restrukturyzacyjne wobec wspólników spółki cywilnej lub osobowej
spółki handlowej]
1. W przypadku otwarcia postępowania restrukturyzacyjnego wobec wspólników spółki cywilnej
oraz ich małżonków sąd, który później wydaje postanowienie o otwarciu postępowania
restrukturyzacyjnego, wyznacza tego samego sędziego-komisarza i nadzorcę sądowego albo
zarządcę, który został wyznaczony w sprawie, w której sąd wcześniej wydał postanowienie o
otwarciu postępowania restrukturyzacyjnego, chyba że z uwagi na szczególne okoliczności sprawy
byłoby to nieuzasadnione. Jeżeli otwarto postępowanie restrukturyzacyjne w różnych sądach, przepis
art. 17 stosuje się odpowiednio.
2. (uchylony).
3. (uchylony).
4. (uchylony).
5. W przypadku otwarcia postępowania restrukturyzacyjnego osobowej spółki handlowej oraz jej
wspólników ponoszących odpowiedzialność za zobowiązania spółki bez ograniczenia całym swoim
majątkiem, a także jeżeli sąd uzna to za uzasadnione w przypadku spraw restrukturyzacyjnych
prowadzonych wobec innych dłużników, w szczególności wobec podmiotów powiązanych, przepis
ust. 1 stosuje się odpowiednio.
Art. 191. [Wszczęcie kolejnego postępowania restrukturyzacyjnego]
1. Wszczęcie kolejnego postępowania restrukturyzacyjnego jest niedopuszczalne, jeżeli wcześniejsze
postępowanie restrukturyzacyjne nie zostało zakończone lub prawomocnie umorzone.
2. W przypadku postępowań dotyczących układów częściowych, jeżeli objęci są nimi różni
wierzyciele, przepisu ust. 1 nie stosuje się. W przypadku postępowania o zatwierdzenie układu
dłużnik zawiera umowę z tym samym nadzorcą układu, a w przyspieszonym postępowaniu
układowym, sąd rozpoznający późniejszy wniosek powołuje do pełnienia funkcji nadzorcy sądowego
i sędziego-komisarza te same osoby, które pełnią funkcje we wcześniej wszczętym postępowaniu,
chyba że istnieją ku temu przeszkody.
Art. 192. [Układ częściowy lub przyspieszone postępowanie układowe w toku postępowania
sanacyjnego]
1. W toku postępowania sanacyjnego dopuszczalne jest złożenie wniosku o zatwierdzenie układu
częściowego lub wniosku o otwarcie przyspieszonego postępowania układowego, w którym ma
zostać przyjęty układ częściowy, pod warunkiem że wierzyciele objęci układem częściowym są
wierzycielami nieobjętymi układem z mocy prawa oraz nie wyrazili zgody w postępowaniu
sanacyjnym na objęcie ich układem.
2. Otwierając przyspieszone postępowanie układowe, sąd nie powołuje nadzorcy sądowego oraz
sędziego-komisarza. Funkcję sędziego-komisarza i nadzorcy sądowego pełnią sędzia-komisarz i
zarządca powołani w postępowaniu sanacyjnym.
3. Zatwierdzenie układu częściowego nie wpływa na tok postępowania sanacyjnego. Treść układu
częściowego może przewidywać, że układ będzie skuteczny po prawomocnym zatwierdzeniu układu
przyjętego w postępowaniu sanacyjnym.
Art. 193. [Obowiązek współpracy]
 Organy postępowań restrukturyzacyjnych obowiązane są do wzajemnej współpracy.
Art. 194. [Niejawność posiedzeń]
1. Sąd i sędzia-komisarz orzekają na posiedzeniu niejawnym, jeżeli ustawa nie stanowi inaczej.
2. Sąd albo sędzia-komisarz może przeprowadzić postępowanie dowodowe w całości lub części na
posiedzeniu niejawnym, również w przypadku gdy wyznaczono rozprawę.
3. Jeżeli zachodzi potrzeba przeprowadzenia dowodu z przesłuchania dłużnika, nadzorcy sądowego,
zarządcy, wierzyciela, członka rady wierzycieli lub innych osób, sąd albo sędzia-komisarz,
stosownie do okoliczności, przesłuchuje ich na posiedzeniu i z przesłuchania sporządza protokół,
niezależnie od obecności innych osób zainteresowanych, albo odbiera od osób przesłuchiwanych
oświadczenia na piśmie. Oświadczenia te stanowią dowód w sprawie.
4. Sąd albo sędzia-komisarz może zarządzić również, aby oświadczenie na piśmie, o którym mowa
w ust. 3, zawierało podpis notarialnie poświadczony.
5. Nieobecność osoby, o której mowa w ust. 3, wezwanej na posiedzenie lub niezłożenie przez tę
osobę oświadczenia na piśmie, nawet z przyczyn usprawiedliwionych, nie wstrzymuje postępowania.
Art. 195. [Przeprowadzenie dowodu]
 Nadzorca sądowy albo zarządca składa sędziemu-komisarzowi wniosek o przeprowadzenie dowodu,
jeżeli uzna za konieczne ustalenie okoliczności sprawy w drodze postępowania dowodowego. W
przypadku uwzględnienia wniosku postępowanie dowodowe prowadzi sędzia-komisarz.
Art. 196. [Wyłączenie dowodu z opinii biegłego]
 W postępowaniu restrukturyzacyjnym nie przeprowadza się dowodu z opinii biegłego, z wyjątkiem
określonym w art. 93 ust. 1.
Art. 196a. [Obowiązek wnoszenia pism procesowych i dokumentów za pośrednictwem systemu
teleinformatycznego]
1. W postępowaniu restrukturyzacyjnym pisma procesowe oraz dokumenty, z wyłączeniem pism i
dokumentów, o których mowa w art. 196c, wnosi się wyłącznie za pośrednictwem systemu
teleinformatycznego obsługującego postępowanie sądowe z wykorzystaniem udostępnianych w tym
systemie formularzy. Pisma oraz dokumenty niewniesione za pośrednictwem systemu
teleinformatycznego obsługującego postępowanie sądowe nie wywołują skutków prawnych, jakie
ustawa wiąże z wniesieniem pisma albo dokumentu do sądu, nadzorcy, zarządcy albo organu, do
którego przepisy o nadzorcy sądowym albo zarządcy stosuje się odpowiednio, o czym poucza się
wnoszącego pismo albo dokument. Pouczenie nie jest wymagane, jeżeli wnoszącym pismo albo
dokument jest nadzorca, zarządca albo organ, do którego przepisy o nadzorcy albo zarządcy stosuje
się odpowiednio.
2. Pisma procesowe oraz dokumenty wniesione za pośrednictwem systemu teleinformatycznego
obsługującego postępowanie sądowe opatruje się kwalifikowanym podpisem elektronicznym,
podpisem zaufanym, podpisem osobistym albo uwierzytelnia się w sposób zapewniający możliwość
potwierdzenia pochodzenia i integralność weryfikowanych danych w postaci elektronicznej,
dostępny w systemie teleinformatycznym obsługującym postępowanie sądowe.
3. Do pisma procesowego wnoszonego za pośrednictwem systemu teleinformatycznego
obsługującego postępowanie sądowe dołącza się załączniki w postaci elektronicznej.
4. Jeżeli załączane dokumenty zostały sporządzone w postaci papierowej, do pisma dołącza się:
1) poświadczone elektronicznie odpisy dokumentów;
2) elektroniczne kopie dokumentów.
5. Poza podmiotami określonymi w przepisach szczególnych elektronicznego poświadczenia odpisu
dokumentu może również dokonać występująca w sprawie w charakterze uczestnika lub organu
postępowania albo pełnomocnika osoba posiadająca licencję doradcy restrukturyzacyjnego.
Elektronicznego poświadczenia odpisu protokołu posiedzenia rady wierzycieli oraz odpisu uchwały
podjętej na posiedzeniu rady wierzycieli może również dokonać przewodniczący rady wierzycieli.
6. W przypadku, o którym mowa w ust. 4 pkt 2, oryginał dokumentu albo jego odpis poświadczony
za zgodność z oryginałem zgodnie z przepisami Kodeksu postępowania cywilnego składa się w
sądzie restrukturyzacyjnym bez wezwania w terminie 3 dni od dnia wniesienia pisma. Przepis art.
130 § 2 Kodeksu postępowania cywilnego stosuje się odpowiednio.
7. W każdym piśmie procesowym należy wskazać imię i nazwisko wnoszącego pismo albo jego
nazwę oraz numer PESEL albo numer w Krajowym Rejestrze Sądowym, a w przypadku ich braku -
inne dane umożliwiające jego jednoznaczną identyfikację oraz firmę, pod którą działa wnoszący
pismo będący przedsiębiorcą, miejsce zamieszkania albo siedzibę, adres oraz NIP, jeżeli wnoszący
pismo ma taki numer.
8. Przez inne dane umożliwiające jednoznaczną identyfikację, o których mowa w ust. 7, rozumie się
dane, o których mowa w art. 86 ust. 6.
9. W piśmie procesowym wnoszący pismo może podać numer telefonu do kontaktu oraz adres
poczty elektronicznej.
Art. 196b. [Możliwość wnoszenia pism procesowych i dokumentów z pominięciem systemu
teleinformatycznego]
1. Wierzyciele, którym przysługują należności ze stosunku pracy, z wyjątkiem roszczeń z tytułu
wynagrodzenia reprezentanta dłużnika lub wynagrodzenia osoby wykonującej czynności związane z
zarządem lub nadzorem nad przedsiębiorstwem dłużnika, należności alimentacyjne oraz renty z
tytułu odszkodowania za wywołanie choroby, niezdolności do pracy, kalectwa lub śmierci i renty z
tytułu zamiany uprawnień objętych treścią prawa dożywocia na dożywotnią rentę, mogą wnosić
pisma procesowe oraz dokumenty z pominięciem systemu teleinformatycznego obsługującego
postępowanie sądowe.
2. Osoby, o których mowa w ust. 1, mogą również wnosić wnioski lub składać oświadczenia i
dokumenty w biurze podawczym każdego sądu rejonowego, przekazując ustnie treść wniosku lub
oświadczenia pracownikowi biura podawczego oraz składając dokumenty sporządzone w postaci
papierowej.
3. Pracownik biura podawczego wprowadza treść wniosku lub oświadczenia do systemu
teleinformatycznego obsługującego postępowanie sądowe, podając imię, nazwisko oraz numer
PESEL osoby przekazującej ustnie treść wniosku lub oświadczenia ustalone na podstawie dowodu
osobistego albo innego dokumentu potwierdzającego tożsamość, a także rodzaj i numer dokumentu
potwierdzającego tożsamość i oznaczenie organu, który go wydał, a w przypadku ich braku - inne
dane umożliwiające jednoznaczną identyfikację tej osoby. Wprowadzona do systemu treść wniosku
lub oświadczenia podlega wydrukowaniu i podpisaniu przez osobę przekazującą ustnie treść wniosku
lub oświadczenia oraz złożeniu do zbioru dokumentów. Wniosek lub oświadczenie wprowadzone do
systemu teleinformatycznego obsługującego postępowanie sądowe opatruje podpisem pracownik
biura podawczego zgodnie z art. 196a ust. 2.
4. Przepisy art. 196a ust. 3, 4 i 6-9 stosuje się odpowiednio, z tym że elektronicznego poświadczenia
odpisu dokumentu może również dokonać pracownik biura podawczego.
5. Jeżeli wierzyciele, o których mowa w ust. 1, wnoszą pismo za pośrednictwem systemu
teleinformatycznego obsługującego postępowanie sądowe, przepis art. 130 § 6 Kodeksu
postępowania cywilnego stosuje się odpowiednio.
Art. 196c. [Obowiązek wnoszenia niektórych pism procesowych i dokumentów z pominięciem
systemu teleinformatycznego]
 Pisma procesowe i dokumenty zawierające informacje niejawne w rozumieniu ustawy z dnia 5
sierpnia 2010 r. o ochronie informacji niejawnych (Dz. U. z 2024 r. poz. 632 i 1222), a także oferty
składane w toku przetargu lub aukcji wnosi się z pominięciem systemu teleinformatycznego
obsługującego postępowanie sądowe.
Art. 196d. [Delegacja ustawowa - sposób wnoszenia pism procesowych i składania
dokumentów za pomocą systemu teleinformatycznego]
 Minister Sprawiedliwości w porozumieniu z ministrem właściwym do spraw informatyzacji określi,
w drodze rozporządzenia, sposób wnoszenia pism procesowych i składania dokumentów za
pośrednictwem systemu teleinformatycznego obsługującego postępowanie sądowe oraz w biurze
podawczym sądu rejonowego, mając na względzie skuteczność wnoszenia pism procesowych i
składania dokumentów, szczególne wymagania postępowań obsługiwanych przez system
teleinformatyczny obsługujący postępowanie sądowe oraz ochronę praw osób wnoszących pisma
procesowe.
Art. 197. [Postanowienia i zarządzenia]
1. W postępowaniu restrukturyzacyjnym orzeczenia zapadają w formie postanowień. Postanowienie
wydane na posiedzeniu niejawnym uzasadnia się z urzędu, gdy przysługuje na nie środek
zaskarżenia. Postanowienia te doręcza się wraz z uzasadnieniem. To samo dotyczy zarządzeń.
1a. Orzeczenia w chwili ich wydania są wraz z uzasadnieniem utrwalane wyłącznie w systemie
teleinformatycznym obsługującym postępowanie sądowe z wykorzystaniem wzorców
udostępnionych w tym systemie i opatrywane kwalifikowanym podpisem elektronicznym.
2. W postanowieniu oraz dokumencie, który dotyczy składnika masy układowej lub sanacyjnej,
podaje się numer danego składnika masy ujawniony w spisie inwentarza lub w spisie należności lub
w innych spisach.
2a. W postanowieniu oraz dokumencie, które dotyczą wierzytelności wierzyciela, podaje się liczbę
porządkową w spisie wierzytelności. Na podstawie prawomocnych postanowień oraz dokumentów,
które dotyczą wierzytelności wierzycieli oraz sprawozdań nadzorcy sądowego albo zarządcy, tworzy
się aktualny stan wierzytelności oraz niezaspokojonych przez dłużnika albo zarządcę zobowiązań.
3. Jednocześnie z utrwaleniem w systemie teleinformatycznym obsługującym postępowanie sądowe
orzeczenia sądu, sędziego-komisarza, referendarza sądowego i przewodniczącego w systemie
teleinformatycznym obsługującym postępowanie sądowe zamieszcza się informację o terminie i
sposobie wniesienia środka zaskarżenia albo informację o tym, że środek zaskarżenia nie
przysługuje.
4. Uczestnicy postępowania oraz osoby przez nich upoważnione mają dostęp do akt postępowania za
pośrednictwem systemu teleinformatycznego obsługującego postępowanie sądowe.
5. Do uchwał rady wierzycieli i zgromadzenia wierzycieli przepisy ust. 2 i 2a stosuje się
odpowiednio.
6. Ujawnienia informacji o prawomocności orzeczenia może dokonać w systemie
teleinformatycznym obsługującym postępowanie sądowe pracownik sekretariatu. Obwieszczenia o
prawomocności orzeczenia wymaganego na podstawie przepisów ustawy dokonuje sąd, sędziakomisarz, referendarz sądowy albo przewodniczący.
Art. 198. [Doręczanie pism i postanowień]
1. Postanowienie wydane na posiedzeniu niejawnym doręcza się dłużnikowi, osobom, których
postanowienie dotyczy, oraz nadzorcy albo zarządcy, jeżeli ustawa nie stanowi inaczej. Postanowień
dotyczących ogółu wierzycieli nie doręcza się wierzycielom.
2. Pisma oraz postanowienia, o których mowa w ust. 1, doręcza się za pośrednictwem systemu
teleinformatycznego obsługującego postępowanie sądowe. Przepis art. 1311
 § 2 Kodeksu
postępowania cywilnego stosuje się.
3. Przepisu ust. 2 nie stosuje się do doręczeń dokonywanych osobom, o których mowa w art. 196b
ust. 1.
4. Osoby, o których mowa w art. 196b ust. 1, mogą dokonać wyboru doręczenia elektronicznego,
jeżeli wniosły pismo za pośrednictwem systemu teleinformatycznego obsługującego postępowanie
sądowe. Oświadczenie o rezygnacji z wyboru doręczenia elektronicznego jest skuteczne w
odniesieniu do pism, które zostały umieszczone w systemie teleinformatycznym obsługującym
postępowanie sądowe po złożeniu oświadczenia o rezygnacji.
5. Przepisu ust. 2 nie stosuje się do pierwszego doręczenia dokonywanego osobie fizycznej, osobie
prawnej oraz jednostce organizacyjnej niebędącej osobą prawną, której ustawa przyznaje zdolność
prawną, jeżeli nie wniosła w sprawie żadnego pisma. Nie dotyczy to doręczeń dokonywanych
tymczasowemu nadzorcy sądowemu, zarządcy przymusowemu, syndykowi albo organowi, do
którego przepisy o syndyku stosuje się odpowiednio.
6. Pisma oraz postanowienia, o których mowa w ust. 1, skierowane do osoby albo jednostki, która
nie ma założonego konta w systemie teleinformatycznym obsługującym postępowanie sądowe,
pozostawia się w aktach sprawy ze skutkiem doręczenia, o czym należy pouczyć przy pierwszym
doręczeniu wraz z pouczeniem o sposobie założenia konta w systemie teleinformatycznym
obsługującym postępowanie sądowe oraz sposobie uwierzytelnienia się.
7. Minister Sprawiedliwości w porozumieniu z ministrem właściwym do spraw informatyzacji
określi, w drodze rozporządzenia, tryb i sposób dokonywania doręczeń elektronicznych, mając na
względzie zapewnienie skuteczności doręczeń oraz ochronę praw osób, którym pisma są doręczane.
Art. 199. [Obwieszczenia]
1. W przypadkach przewidzianych w ustawie obwieszczenia dokonuje się w Rejestrze. W przypadku
gdy od dnia obwieszczenia biegnie termin do wniesienia środka zaskarżenia, obwieszczeniu podlega
także informacja o sposobie i terminie jego wniesienia.
2. Na wniosek nadzorcy sądowego albo zarządcy lub z urzędu sędzia-komisarz może zarządzić
dokonanie obwieszczenia również w inny sposób.
3. Na wniosek dłużnika lub wierzyciela, na ich koszt, obwieszczenie może być również dokonane w
sposób przez nich wskazany.
4. Każdy ma dostęp do danych zawartych w obwieszczanych w Rejestrze postanowieniach,
zarządzeniach, dokumentach i informacjach.
Art. 200. [Zażalenia]
1. Na postanowienia sądu restrukturyzacyjnego i sędziego-komisarza zażalenie przysługuje w
przypadkach wskazanych w ustawie. Zażalenia na postanowienia sędziego-komisarza rozpoznaje sąd
restrukturyzacyjny jako sąd drugiej instancji.
1a. Zażalenia na postanowienia sądu restrukturyzacyjnego rozpoznaje sąd restrukturyzacyjny w
innym składzie z wyjątkiem zażaleń na postanowienia, o których mowa w art. 30 ust. 5, art. 33 ust. 3,
art. 45 ust. 2, art. 56 ust. 5, art. 59 ust. 8, art. 61 ust. 7, art. 133 ust. 2, art. 165 ust. 7, art. 172 ust. 1,
art. 173 ust. 4 i 5, art. 176 ust. 4 i 5, art. 182 ust. 4, art. 226f, art. 236 ust. 1, art. 237 ust. 1, art. 239
ust. 2, art. 268 ust. 4, art. 286 ust. 1a, art. 327 ust. 1 i 2, art. 331 ust. 4 i art. 332 ust. 3, które
rozpoznaje sąd drugiej instancji w składzie trzech sędziów zawodowych.
2. Odpis zażalenia wniesionego przez wierzyciela doręcza się dłużnikowi, nadzorcy albo zarządcy
oraz osobom, których dotyczy zaskarżone postanowienie.
3. Odpis zażalenia wniesionego przez dłużnika doręcza się nadzorcy albo zarządcy oraz osobom,
których dotyczy zaskarżone postanowienie.
4. Jeżeli ustawa przewiduje, że zażalenie może wnieść osoba niebędąca uczestnikiem postępowania
restrukturyzacyjnego, odpis zażalenia doręcza się dłużnikowi, nadzorcy albo zarządcy oraz osobom,
których dotyczy zaskarżone postanowienie.
5. Odpisu zażalenia na postanowienia dotyczące ogółu wierzycieli nie doręcza się wierzycielom.
6. Zażalenie rozpoznaje się w terminie trzydziestu dni od dnia przedstawienia akt sądowi drugiej
instancji.
Art. 201. [Termin do wniesienia zażalenia]
1. Termin do wniesienia środka zaskarżenia od postanowień wydanych na posiedzeniu niejawnym
biegnie od dnia zamieszczenia postanowienia w systemie teleinformatycznym obsługującym
postępowanie sądowe. Zażalenie wnosi się w terminie tygodnia.
2. Jeżeli postanowienie wydane na posiedzeniu niejawnym podlega obwieszczeniu, termin do
wniesienia środka zaskarżenia biegnie od dnia obwieszczenia.
3. Dla osób, którym ustawa nakazuje doręczyć postanowienie wydane na posiedzeniu niejawnym,
termin do wniesienia środka zaskarżenia biegnie od dnia doręczenia postanowienia.
4. Jeżeli postanowienie, od którego przysługuje środek zaskarżenia, zostało ogłoszone na
posiedzeniu jawnym, osoby zawiadomione o posiedzeniu w terminie tygodnia od dnia posiedzenia, a
osoby, które nie zostały zawiadomione o posiedzeniu jawnym - od dnia zamieszczenia, a jeżeli
postanowienie podlega obwieszczeniu - od dnia obwieszczenia postanowienia w Rejestrze, mogą
złożyć wniosek o sporządzenie uzasadnienia i doręczenie postanowienia wraz z uzasadnieniem.
Termin do wniesienia środka zaskarżenia biegnie od dnia doręczenia postanowienia wraz z
uzasadnieniem.
5. Termin do zaskarżenia czynności rady wierzycieli oraz nadzorcy, zarządcy i innych organów,
które zgodnie z przepisami ustawy podlegają zaskarżeniu, biegnie od dnia zamieszczenia w systemie
teleinformatycznym obsługującym postępowanie sądowe przez sędziego-komisarza albo
referendarza sądowego pouczenia o terminie i sposobie wniesienia środka zaskarżenia.
Art. 202. [Wyłączenie możliwości wniesienia skargi kasacyjnej, skargi o wznowienie
postępowania i skargi o stwierdzenie niezgodności z prawem prawomocnego orzeczenia]
 Skarga kasacyjna, skarga o wznowienie postępowania oraz skarga o stwierdzenie niezgodności z
prawem prawomocnego orzeczenia w postępowaniu restrukturyzacyjnym nie przysługują.
Art. 203. [Oświadczenia]
1. Jeżeli ustawa przewiduje złożenie przez dłużnika oświadczenia, że przedstawione informacje są
prawdziwe i zupełne, oświadczenie to zawiera klauzulę następującej treści: "Jestem świadomy
odpowiedzialności karnej za złożenie fałszywego oświadczenia.".
2. (uchylony).
3. (uchylony).
Art. 204. [Pomoc publiczna]
1. Jeżeli propozycje układowe przewidują, że dłużnikowi ma zostać udzielona pomoc publiczna,
organ, który ma udzielić pomocy, zawiadamia o tym sędziego-komisarza w terminie dwóch tygodni
od dnia doręczenia planu restrukturyzacyjnego oraz testu prywatnego wierzyciela lub testu
prywatnego inwestora, o których mowa w art. 140, składając jednocześnie opinię w sprawie wraz z
odpisami opinii dla dłużnika, nadzorcy albo zarządcy. Odpis opinii doręcza się dłużnikowi, nadzorcy
albo zarządcy.
2. Dłużnik może złożyć zmienione propozycje układowe pod rygorem umorzenia postępowania w
terminie tygodnia od dnia doręczenia odpisu opinii.
Art. 205. [Zmiana planu restrukturyzacyjnego]
 Nadzorca sądowy albo zarządca składa zmieniony plan restrukturyzacyjny w terminie tygodnia od
dnia złożenia przez dłużnika zmienionych propozycji układowych. Przepisy art. 140 i art. 204 stosuje
się odpowiednio, z tym że kolejna zmiana propozycji układowych jest niedopuszczalna.
Art. 206. [Udostępnianie akt sądowych; wydruki komputerowe]
1. W sekretariacie sądu umożliwia się uczestnikom postępowania oraz każdemu, kto dostatecznie
usprawiedliwi potrzebę przejrzenia akt sądowych, dostęp do tych akt za pośrednictwem systemu
teleinformatycznego obsługującego postępowanie sądowe.
2. Pobrane samodzielnie wydruki komputerowe orzeczeń, pism i dokumentów utrwalonych w
systemie teleinformatycznym obsługującym postępowanie sądowe mają moc urzędowo
poświadczonych odpisów oraz wyciągów, jeżeli mają cechy umożliwiające ich weryfikację z danymi
zawartymi w systemie teleinformatycznym obsługującym postępowanie sądowe.
3. Od dnia obwieszczenia w Rejestrze nie można zasłaniać się nieznajomością treści obwieszczenia,
chyba że mimo zachowania należytej staranności nie można było dowiedzieć się o obwieszczeniu.
Art. 207. [Koszty postępowania restrukturyzacyjnego]
 Koszty postępowania restrukturyzacyjnego obejmują opłaty i wydatki.
Art. 208. [Osoby obciążone kosztami]
1. Koszty postępowania restrukturyzacyjnego ponosi dłużnik. Zarządca uiszcza koszty należne od
dłużnika pozbawionego prawa zarządu na wezwanie sądu albo sędziego-komisarza.
2. Uczestnik postępowania ponosi koszty związane ze swoim udziałem w sprawie.
3. Koszty postępowania wywołanego złożeniem sprzeciwu co do umieszczenia wierzytelności
innego wierzyciela zasądza się od dłużnika na rzecz wierzyciela, który złożył sprzeciw, jeżeli w
wyniku sprzeciwu odmówiono umieszczenia zaskarżonej wierzytelności, chyba że dłużnik
kwestionował umieszczenie wierzytelności w spisie wierzytelności w oświadczeniu złożonym na
podstawie art. 86 ust. 5 lub złożył sprzeciw.
Art. 209. [Odesłanie do przepisów Kodeksu postępowania cywilnego; wzory pouczeń]
1. W sprawach nieuregulowanych ustawą do postępowania restrukturyzacyjnego stosuje się
odpowiednio przepisy księgi pierwszej części pierwszej Kodeksu postępowania cywilnego, z
wyjątkiem art. 1302
, art. 1391
, art. 2051
, art. 2052 i art. 2054
-20512 oraz przepisów o zawieszeniu i
wznowieniu postępowania oraz postępowaniu w sprawach gospodarczych.
2. Pouczeń na piśmie dokonuje się z wykorzystaniem udostępnionych w systemie
teleinformatycznym obsługującym postępowanie sądowe wzorów pouczeń.
TYTUŁ II
Przepisy szczególne o postępowaniach restrukturyzacyjnych i ich skutkach
DZIAŁ I
Postępowanie o zatwierdzenie układu
Rozdział 1 
Przepisy wstępne
Art. 210. [Umowa o sprawowanie nadzoru]
1. W celu przygotowania propozycji układowych, przeprowadzenia samodzielnego zbierania
głosów i złożenia wniosku o zatwierdzenie układu dłużnik zawiera umowę o sprawowanie nadzoru
nad przebiegiem postępowania z osobą spełniającą wymogi, o których mowa w art. 24, która pełni
funkcję nadzorcy układu.
2. Jeżeli umowa nie stanowi inaczej, nadzorca układu pełni swoją funkcję od dnia zawarcia
umowy.
Art. 211. [Ustalenie dnia układowego]
1. Niezwłocznie po rozpoczęciu przez nadzorcę układu pełnienia swojej funkcji dłużnik dokonuje
ustalenia dnia układowego.
2. Dzień układowy przypada nie wcześniej niż cztery miesiące i nie później niż dzień przed
dniem złożenia wniosku o zatwierdzenie układu.
2a. W przypadku dokonania obwieszczenia na podstawie art. 226a ust. 1 dzień układowy
przypada ponadto nie później niż na dzień dokonania obwieszczenia.
3. Według stanu z dnia układowego określa się uprawnienia wierzycieli do głosowania nad
układem oraz skutki przyjętego układu.
4. Wierzytelności powstałe po dniu układowym nie są objęte układem.
Rozdział 2
Przebieg postępowania o zatwierdzenie układu
Art. 211a. [Akta postępowania o zatwierdzenie układu i zbiór dokumentów]
1. W dniu ustalenia dnia układowego nadzorca układu zakłada akta w systemie
teleinformatycznym obsługującym postępowanie sądowe.
1a. Akta założone w systemie teleinformatycznym obsługującym postępowanie sądowe nadzorca
układu prowadzi w tym systemie.
2. Treść pism procesowych oraz dokumentów, o których mowa w art. 196b ust. 1, wniesionych z
pominięciem systemu teleinformatycznego obsługującego postępowanie sądowe, nadzorca układu
wprowadza do akt. Pisma procesowe oraz dokumenty składa się do zbioru dokumentów. Przepisy
art. 196b ust. 2 i 3 stosuje się odpowiednio.
3. Akta udostępnia się w biurze nadzorcy układu, za pośrednictwem systemu teleinformatycznego
obsługującego postępowanie sądowe, uczestnikom postępowania oraz każdemu, kto potrzebę ich
przejrzenia dostatecznie usprawiedliwi. W tym celu biuro nadzorcy układu jest czynne w dni
powszednie co najmniej cztery następujące po sobie godziny dziennie między godziną 8.00 a
20.00.
4. Po złożeniu wniosku o zatwierdzenie układu akta stanowią część akt sądowych. Po
prawomocnym zakończeniu postępowania albo prawomocnym umorzeniu postępowania w
przedmiocie rozpoznania wniosku o zatwierdzenie układu zbiór dokumentów jest przekazywany
do sądu i dołączany do akt sądowych.
5. Akta oraz zbiór dokumentów mogą być udostępniane służbie nadzoru Ministra
Sprawiedliwości.
6. W przypadku zmiany nadzorcy układu akta są przejmowane przez nowego nadzorcę układu
wraz ze zbiorem dokumentów.
7. Minister Sprawiedliwości określi, w drodze rozporządzenia, sposób i tryb prowadzenia akt oraz
zbioru dokumentów, w tym stosowane urządzenia ewidencyjne, a także udostępniania tych akt
oraz zbioru dokumentów, mając na względzie zapewnienie bezpieczeństwa i ochrony danych w
nich zawartych.
Art. 211b. [Dokumenty sporządzane przez nadzorcę układu przed głosowaniem wierzycieli]
1. W terminie co najmniej trzydziestu dni przed dniem rozpoczęcia zbierania głosów wierzycieli
albo przed dniem zwołania zgromadzenia wierzycieli w celu głosowania nad układem nadzorca
układu sporządza:
1) spis wierzytelności;
2) spis wierzytelności spornych;
3) plan restrukturyzacyjny;
4) test zaspokojenia, o którym mowa w art. 10a ust. 1;
5) opinię o możliwości wykonania układu zgodnie z propozycjami układowymi złożonymi
przez podmioty, o których mowa w art. 155;
6) test prywatnego wierzyciela lub test prywatnego inwestora, o których mowa w art. 140.
2. Uczestnicy postępowania mogą złożyć zastrzeżenia do dokumentów, o których mowa w ust. 1,
w terminie dwóch tygodni od dnia ich sporządzenia. Nadzorca układu w terminie dwóch tygodni
uwzględnia zastrzeżenia i dokonuje zmian w dokumentach, do których złożono zastrzeżenia, albo
składa do akt oświadczenie o nieuwzględnieniu zastrzeżeń wraz z uzasadnieniem. Wniesienie
zastrzeżeń nie wpływa na termin rozpoczęcia procedury zbierania głosów wierzycieli oraz na
termin zwołania zgromadzenia wierzycieli.
Art. 212. [Zbieranie głosów; zwołanie zgromadzenia wierzycieli]
1. Po ustaleniu dnia układowego nadzorca układu zbiera głosy wierzycieli.
2. Wierzyciele oddają głos za pośrednictwem systemu teleinformatycznego obsługującego
postępowanie sądowe, w którym nadzorca układu zamieszcza kartę do głosowania. Nadzorca
układu za pośrednictwem operatora pocztowego w rozumieniu ustawy z dnia 23 listopada 2012 r. -
Prawo pocztowe lub za pośrednictwem komornika sądowego w sposób określony w ustawie z dnia
22 marca 2018 r. o komornikach sądowych doręcza wierzycielom, na adres wskazany w rejestrze,
do którego jest wpisany wierzyciel, informację o sposobie głosowania za pośrednictwem systemu
teleinformatycznego obsługującego postępowanie sądowe z pouczeniem o sposobie
uwierzytelnienia się i sposobie wypełnienia karty do głosowania. Jeżeli wierzyciel nie jest wpisany
do rejestru, nadzorca układu doręcza informację, o której mowa w zdaniu poprzednim, na adres
wierzyciela znany dłużnikowi.
3. Nadzorca układu może również zwołać zgromadzenie wierzycieli, do którego stosuje się
odpowiednio przepisy o zgromadzeniu wierzycieli, w celu głosowania nad układem.
4. O terminie zgromadzenia wierzycieli zwołanego w celu głosowania nad układem nadzorca
układu zawiadamia wierzycieli umieszczonych w spisie wierzytelności, jednocześnie doręczając
im propozycje układowe, informację o podziale wierzycieli na grupy, obejmujące poszczególne
kategorie interesów, informację o sposobie głosowania na zgromadzeniu wierzycieli oraz
pouczenie o treści przepisów art. 107-110, art. 113 i art. 115-119.
5. Z przebiegu zgromadzenia wierzycieli sporządza się protokół, utrwalając przebieg
zgromadzenia za pomocą urządzenia rejestrującego dźwięk albo obraz i dźwięk oraz za
pośrednictwem systemu teleinformatycznego obsługującego postępowanie sądowe, pod
kierunkiem nadzorcy układu.
6. Zgromadzeniu wierzycieli przewodniczy nadzorca układu.
Art. 213. [Karta do głosowania]
1. Karta do głosowania zawiera:
1) imię i nazwisko dłużnika albo jego nazwę oraz numer PESEL albo numer w Krajowym
Rejestrze Sądowym, a w przypadku ich braku - inne dane umożliwiające jego jednoznaczną
identyfikację, firmę, pod którą działa dłużnik, miejsce zamieszkania albo siedzibę, adres, a
jeżeli dłużnikiem jest spółka osobowa, osoba prawna albo inna jednostka organizacyjna
nieposiadająca osobowości prawnej, której odrębna ustawa przyznaje zdolność prawną - imiona
i nazwiska reprezentantów, w tym likwidatorów, jeżeli są ustanowieni, oraz numery PESEL
albo numery w Krajowym Rejestrze Sądowym reprezentantów, a w przypadku ich braku - inne
dane umożliwiające ich jednoznaczną identyfikację, a ponadto w przypadku spółki osobowej -
imiona i nazwiska albo nazwę, numery PESEL albo numery w Krajowym Rejestrze Sądowym,
a w przypadku ich braku - inne dane umożliwiające jednoznaczną identyfikację oraz miejsce
zamieszkania albo siedzibę wspólników odpowiadających za zobowiązania spółki bez
ograniczenia całym swoim majątkiem;
1a) NIP, jeżeli dłużnik ma taki numer;
2) imię i nazwisko głosującego wierzyciela albo jego nazwę oraz numer PESEL albo numer w
Krajowym Rejestrze Sądowym, a w przypadku ich braku - inne dane umożliwiające jego
jednoznaczną identyfikację, miejsce zamieszkania albo siedzibę, adres, a gdy wierzycielem jest
spółka osobowa, osoba prawna albo inna jednostka organizacyjna nieposiadająca osobowości
prawnej, której odrębna ustawa przyznaje zdolność prawną - imiona i nazwiska reprezentantów,
w tym likwidatorów, jeżeli są ustanowieni;
3) kwotę wierzytelności głosującego wierzyciela;
4) grupę obejmującą kategorię interesów, jeżeli zostały przewidziane, do której został
zaliczony głosujący wierzyciel;
5) zgodę wierzyciela na objęcie wierzytelności układem, jeżeli jest ona wymagana na
podstawie art. 151 ust. 2;
6) sumę wierzytelności objętych układem z mocy prawa oraz sumę wierzytelności, która może
zostać objęta układem po wyrażeniu zgody przez wierzyciela;
7) wskazanie dnia układowego;
8) pełną treść propozycji układowych z jednoznacznym wskazaniem, które z propozycji
dotyczą głosującego wierzyciela;
9) imię i nazwisko albo nazwę nadzorcy układu, numer licencji nadzorcy układu albo numer w
Krajowym Rejestrze Sądowym spółki pełniącej funkcję nadzorcy układu, jego adres do
korespondencji, numer telefonu oraz adres poczty elektronicznej;
10) treść głosu oddanego przez wierzyciela za albo przeciw układowi;
11) wskazanie dnia oddania głosu;
12) podpis wierzyciela, osób uprawnionych do jego reprezentowania albo podpis jego
pełnomocnika.
2. W przypadku gdy kartę do głosowania podpisał pełnomocnik, do karty dołącza się
pełnomocnictwo.
3. Karta do głosowania niespełniająca wymogów określonych w ust. 1 jest nieważna.
4. Minister Sprawiedliwości określi, w drodze rozporządzenia, wzór karty do głosowania, mając
na uwadze rodzaj informacji, których umieszczenie na karcie do głosowania jest niezbędne, oraz
jej kompletność i czytelność.
5. Przez inne dane umożliwiające jednoznaczną identyfikację, o których mowa w ust. 1 pkt 1 i 2,
rozumie się dane, o których mowa w art. 86 ust. 6.
Art. 214. [Dokumenty doręczane wierzycielowi udzielającemu wsparcia]
 Jeżeli propozycje układowe przewidują, że dłużnikowi ma zostać udzielone wsparcie, o którym
mowa w art. 140, wierzycielowi, który ma udzielić wsparcia, doręcza się plan restrukturyzacyjny
oraz test prywatnego wierzyciela lub test prywatnego inwestora, o których mowa w art. 140, wraz
z dokumentami, o których mowa w art. 37 ustawy z dnia 30 kwietnia 2004 r. o postępowaniu w
sprawach dotyczących pomocy publicznej (Dz. U. z 2023 r. poz. 702).
Art. 215. [Okres ważności głosu]
 Głos wierzyciela zachowuje ważność, o ile wniosek dłużnika o zatwierdzenie układu wpłynął do
sądu przed upływem czterech miesięcy od dnia oddania głosu.
Art. 216. [Obowiązki informacyjne nadzorcy układu; zastrzeżenia wierzyciela]
1. Nadzorca układu udziela wierzycielowi na jego żądanie informacji o sytuacji majątkowej
dłużnika i możliwości wykonania układu w zakresie, który jest potrzebny do podjęcia racjonalnej
ekonomicznie decyzji o głosowaniu za albo przeciw układowi.
2. Wierzyciel może złożyć nadzorcy układu pisemne zastrzeżenia co do zgodności z prawem
przebiegu samodzielnego zbierania głosów lub wskazania innych okoliczności, które mogą mieć
wpływ na zatwierdzenie układu. Nadzorca układu dołącza zastrzeżenia wierzycieli do
sprawozdania składanego do sądu wraz z wnioskiem o zatwierdzenie układu.
Art. 217. [Stwierdzenie przyjęcia układu]
1. (uchylony).
2. (uchylony).
3. (uchylony).
4. Przyjęcie układu stwierdza nadzorca układu.
Art. 218. [Poinformowanie dłużnika o niemożności zawarcia układu]
1. Nadzorca układu informuje dłużnika na piśmie o niemożności zawarcia układu w trybie
przewidzianym w niniejszym dziale niezwłocznie po stwierdzeniu, że suma wierzytelności
spornych uprawniających do głosowania nad układem przekracza 15% sumy wierzytelności
uprawniających do głosowania nad układem.
2. Głosy wierzycieli oddane nie wcześniej niż trzy miesiące przed dniem złożenia wniosku o
otwarcie postępowania układowego lub sanacyjnego zachowują ważność w głosowaniu na
zgromadzeniu wierzycieli w otwartym postępowaniu układowym lub sanacyjnym, jeżeli zostały
złożone do akt wraz z wnioskiem o otwarcie postępowania, niezależnie od daty, w jakiej odbędzie
się zgromadzenie, o ile propozycje układowe w postępowaniu układowym lub sanacyjnym są nie
mniej korzystne dla wierzycieli niż przedłożone im w postępowaniu o zatwierdzenie układu.
Wierzyciela zawiadamianego o zgromadzeniu wierzycieli w celu głosowania nad układem
informuje się, że w aktach znajduje się oddany przez niego głos, który będzie uznany za ważny,
jeżeli nie złoży odmiennego oświadczenia.
Art. 218a. [Umorzenie postępowania o zatwierdzenie układu; inne przypadki zakończenia
postępowania o zatwierdzenie układu]
1. Postępowanie o zatwierdzenie układu umarza się z mocy prawa z dniem złożenia przez dłużnika
do akt oświadczenia o rezygnacji z dalszego prowadzenia postępowania. Oświadczenie to może
być złożone do momentu złożenia do sądu wniosku o zatwierdzenie układu.
2. Postępowanie o zatwierdzenie układu umarza się z mocy prawa, jeżeli w terminie czterech
miesięcy od dnia dokonania obwieszczenia o ustaleniu dnia układowego nie wpłynie do sądu
wniosek o zatwierdzenie układu.
3. W przypadku złożenia do sądu wniosku o zatwierdzenie układu postępowanie o zatwierdzenie
układu kończy się z chwilą prawomocnego zwrotu, prawomocnego odrzucenia albo
prawomocnego oddalenia tego wniosku, albo prawomocnego umorzenia postępowania w
przedmiocie rozpoznania tego wniosku, albo prawomocnego zatwierdzenia układu, albo
prawomocnej odmowy zatwierdzenia układu.
Art. 219. [Wniosek o zatwierdzenie układu]
1. Wniosek o zatwierdzenie układu powinien zawierać:
1) imię i nazwisko dłużnika albo jego nazwę oraz numer PESEL albo numer w Krajowym
Rejestrze Sądowym, a w przypadku ich braku - inne dane umożliwiające jego jednoznaczną
identyfikację, firmę, pod którą działa dłużnik, miejsce zamieszkania albo siedzibę, adres, a
jeżeli dłużnikiem jest spółka osobowa, osoba prawna albo inna jednostka organizacyjna
nieposiadająca osobowości prawnej, której odrębna ustawa przyznaje zdolność prawną - imiona
i nazwiska reprezentantów, w tym likwidatorów, jeżeli są ustanowieni, oraz numery PESEL
albo numery w Krajowym Rejestrze Sądowym reprezentantów, a w przypadku ich braku - inne
dane umożliwiające ich jednoznaczną identyfikację, a ponadto w przypadku spółki osobowej -
imiona i nazwiska albo nazwę, numery PESEL albo numery w Krajowym Rejestrze Sądowym,
a w przypadku ich braku - inne dane umożliwiające jednoznaczną identyfikację oraz miejsce
zamieszkania albo siedzibę wspólników odpowiadających za zobowiązania spółki bez
ograniczenia całym swoim majątkiem;
1a) NIP, jeżeli dłużnik ma taki numer;
2) propozycje układowe;
3) wynik głosowania ze wskazaniem liczby wierzycieli i sumy wierzytelności uprawniających
do głosowania, liczby wierzycieli i sumy wierzytelności, co do których oddano ważny głos,
oraz liczby wierzycieli i sumy wierzytelności przypadających wierzycielom głosującym za
układem, a jeżeli propozycje układowe przewidują podział wierzycieli na grupy - również
liczby wierzycieli i sumy wierzytelności poszczególnych grup oraz liczby wierzycieli i sumy
wierzytelności przypadających wierzycielom głosującym za układem w każdej grupie.
2. Do wniosku o zatwierdzenie układu dłużnik dołącza:
1) zebrane przez nadzorcę układu za pośrednictwem systemu teleinformatycznego
obsługującego postępowanie sądowe karty do głosowania, wraz z pełnomocnictwami
koniecznymi dla wykazania uprawnienia do oddania głosu oraz informacją, czy w stosunku do
wierzyciela nie zachodzą okoliczności wskazane w art. 116, uszeregowane zgodnie z
kolejnością przyjętą w spisie wierzytelności sporządzonym przez nadzorcę układu;
2) dowód wysłania co najmniej na trzy tygodnie przed dniem złożenia wniosku o
zatwierdzenie układu informacji o sposobie głosowania z pouczeniem o sposobie
uwierzytelnienia się w systemie teleinformatycznym obsługującym postępowanie sądowe i
sposobie wypełnienia karty do głosowania lub zawiadomienia o terminie zgromadzenia
wierzycieli wierzycielom, którzy nie oddali głosu;
2a) otrzymane przez nadzorcę układu dowody doręczenia informacji i zawiadomień, o których
mowa w pkt 2;
3) sprawozdanie nadzorcy układu.
3. Przez inne dane umożliwiające jednoznaczną identyfikację, o których mowa w ust. 1 pkt 1,
rozumie się dane, o których mowa w art. 86 ust. 6.
Art. 220. [Sprawozdanie nadzorcy układu]
 Sprawozdanie nadzorcy układu zawiera:
1) stwierdzenie przyjęcia układu;
2) ocenę zgodności z prawem przebiegu samodzielnego zbierania głosów wraz ze wskazaniem
innych okoliczności, które mogą mieć wpływ na zatwierdzenie układu;
3) zastrzeżenia wierzycieli, o których mowa w art. 216 ust. 2;
4) ocenę możliwości wykonania układu;
5) wskazanie miejsc, w których znajduje się przedsiębiorstwo lub inny majątek dłużnika;
6) aktualny wykaz majątku dłużnika z szacunkową wyceną jego składników;
7) bilans sporządzony przez dłużnika dla celów postępowania o zatwierdzenie układu, na
dzień przypadający w okresie trzydziestu dni przed dniem złożenia wniosku;
8) spis wierzytelności, sporządzony przez nadzorcę układu, ze wskazaniem, czy wierzyciel
głosował za, czy przeciw układowi;
9) spis wierzytelności spornych, sporządzony przez nadzorcę układu;
10) wskazanie sumy wierzytelności z wyszczególnieniem, jaką część stanowią wierzytelności
sporne;
11) listę zabezpieczeń dokonanych przez wierzycieli na majątku dłużnika wraz z datami ich
ustanowienia;
12) spis podmiotów zobowiązanych majątkowo wobec dłużnika wraz z adresami, z
określeniem wierzytelności i terminów ich zapłaty;
13) wykaz tytułów egzekucyjnych oraz tytułów wykonawczych przeciwko dłużnikowi;
14) informację o postępowaniach dotyczących ustanowienia na majątku dłużnika hipotek,
zastawów, zastawów rejestrowych, zastawów skarbowych i hipotek morskich oraz innych
obciążeń podlegających wpisowi w księdze wieczystej lub w rejestrach, jak również o
prowadzonych innych postępowaniach sądowych, administracyjnych,
sądowoadministracyjnych oraz przed sądami polubownymi dotyczących majątku dłużnika;
15) dokument potwierdzający zawarcie umowy ubezpieczenia odpowiedzialności cywilnej za
szkody wyrządzone w związku z pełnieniem funkcji nadzorcy układu;
16) plan restrukturyzacyjny;
17) informacje, o których mowa w art. 140, oraz kopię zawiadomienia i opinii organu, o
których mowa w art. 204, albo informację, że żaden organ takiego zawiadomienia lub opinii nie
złożył.
Art. 221. [Braki wniosku o zatwierdzenie układu; braki sprawozdania nadzorcy układu]
1. Do wniosku dłużnika o zatwierdzenie układu niespełniającego wymogów określonych w art.
219 lub art. 220 przepis art. 130 Kodeksu postępowania cywilnego stosuje się odpowiednio.
2. Jeżeli sprawozdanie nadzorcy układu nie spełnia wymogów określonych w art. 220,
przewodniczący wzywa nadzorcę do uzupełnienia braków formalnych sprawozdania oraz do
poprawienia lub uzupełnienia sprawozdania w terminie tygodnia pod rygorem zawiadomienia
dłużnika.
3. Po bezskutecznym upływie terminu, o którym mowa w ust. 2, przewodniczący informuje
dłużnika, że nadzorca układu nie uzupełnił braków formalnych sprawozdania albo go nie poprawił
lub nie uzupełnił. Dłużnik może zawrzeć nową umowę z innym nadzorcą układu, który składa
poprawione lub uzupełnione sprawozdanie w terminie dwóch tygodni od dnia poinformowania
dłużnika pod rygorem zwrotu wniosku o zatwierdzenie układu.
Art. 222. [Zawiadomienie organu założycielskiego i ministra właściwego do spraw Skarbu
Państwa]
1. O złożeniu wniosku o zatwierdzenie układu, który dotyczy przedsiębiorstwa państwowego albo
jednoosobowej spółki Skarbu Państwa, sąd niezwłocznie zawiadamia, przy zastosowaniu środków
bezpośredniego porozumiewania się na odległość, w szczególności przez telefon, faks lub pocztę
elektroniczną, organ założycielski albo pełnomocnika Rządu, państwową osobę prawną, organ lub
inną jednostkę uprawnioną do wykonywania praw z akcji lub udziałów należących do Skarbu
Państwa, które mogą złożyć sądowi opinię w sprawie. Brak opinii nie wstrzymuje rozpoznania
sprawy.
2. Podmioty, o których mowa w ust. 1, mogą zgłosić się do udziału w sprawie w charakterze
uczestników postępowania.
3. O złożeniu wniosku o zatwierdzenie układu obwieszcza się. W obwieszczeniu podaje się
informacje, o których mowa w art. 219 ust. 1.
Art. 223. [Postanowienie w przedmiocie zatwierdzenia układu]
1. Sąd wydaje postanowienie w przedmiocie zatwierdzenia układu w terminie dwóch tygodni od
dnia złożenia wniosku o zatwierdzenie układu.
2. W postanowieniu o zatwierdzeniu układu wskazuje się podstawę jurysdykcji sądów polskich.
Jeżeli zastosowanie ma rozporządzenie Parlamentu Europejskiego i Rady (UE) 2015/848 z dnia 20
maja 2015 r. w sprawie postępowania upadłościowego (Dz. Urz. UE L 141 z 05.06.2015, str. 19),
w postanowieniu określa się również, czy postępowanie ma charakter główny czy uboczny.
3. Przepisy art. 233 ust. 1 pkt 1 i 3 stosuje się odpowiednio.
4. Dla wierzyciela, którego siedziba lub miejsce zwykłego pobytu w dniu wydania postanowienia
znajdowały się za granicą, termin do wniesienia zażalenia na postanowienie o zatwierdzeniu
układu w części dotyczącej jurysdykcji sądów polskich wynosi trzydzieści dni od dnia
obwieszczenia postanowienia o zatwierdzeniu układu w Rejestrze.
5. Przepis ust. 4 stosuje się odpowiednio, jeżeli wierzyciel, którego siedziba lub miejsce zwykłego
pobytu w dniu wydania postanowienia znajdowały się za granicą, został pominięty przy zbieraniu
głosów.
Art. 224. [Wykonywanie uprawnień nadzorcy sądowego przez nadzorcę układu]
1. Od dnia wydania postanowienia w przedmiocie zatwierdzenia układu do dnia jego
uprawomocnienia nadzorca układu wykonuje uprawnienia nadzorcy sądowego. Przepisy art. 36
ust. 2 i 3, art. 37 ust. 1 oraz art. 39 ust. 1 stosuje się odpowiednio. Przepisów art. 42-50 nie stosuje
się.
2. Od dnia wydania postanowienia w przedmiocie zatwierdzenia układu do dnia jego
uprawomocnienia przepisy art. 259 i art. 260 stosuje się odpowiednio.
Art. 225. [Nieważność określonych postanowień umownych]
1. Postanowienia umowy zastrzegające na wypadek złożenia wniosku o zatwierdzenie układu,
zatwierdzenia układu lub dokonania obwieszczenia, o którym mowa w art. 226a ust. 1, zmianę
albo rozwiązanie stosunku prawnego, którego stroną jest dłużnik, są nieważne.
2. Przepisy art. 250 i art. 251 stosuje się odpowiednio.
Art. 226. [Wyłączenie stosowania przepisów o zabezpieczeniu]
 Do postępowania o zatwierdzenie układu przepisów o zabezpieczeniu nie stosuje się.
Rozdział 3
Skutki obwieszczenia o ustaleniu dnia układowego
Art. 226a. [Przesłanki dokonania obwieszczenia o ustaleniu dnia układowego]
1. Po sporządzeniu spisu wierzytelności, spisu wierzytelności spornych oraz wstępnego planu
restrukturyzacyjnego nadzorca układu może dokonać obwieszczenia o ustaleniu dnia układowego.
2. Dokonanie obwieszczenia, o którym mowa w ust. 1, jest niedopuszczalne, jeżeli w ciągu
ostatnich dziesięciu lat dłużnik prowadził postępowanie o zatwierdzenie układu, w którym
dokonano obwieszczenia o ustaleniu dnia układowego, albo w ciągu ostatnich dziesięciu lat
umorzono postępowanie restrukturyzacyjne prowadzone wobec dłużnika, z wyjątkiem sytuacji,
gdy umorzenie postępowania restrukturyzacyjnego nastąpiło za zgodą rady wierzycieli.
3. W przypadku stwierdzenia zaistnienia okoliczności, o których mowa w ust. 2, nadzorca układu
odmawia dokonania obwieszczenia, o którym mowa w ust. 1.
Art. 226b. [Odmowa dokonania obwieszczenia o ustaleniu dnia układowego]
1. Odmowa dokonania obwieszczenia, o którym mowa w art. 226a ust. 1, wymaga uzasadnienia.
2. Na odmowę dokonania obwieszczenia, o którym mowa w art. 226a ust. 1, dłużnikowi
przysługuje skarga do sądu restrukturyzacyjnego. Nadzorca układu poucza dłużnika o terminie i
sposobie wniesienia skargi.
3. Skarga powinna czynić zadość wymaganiom pisma procesowego oraz określać zaskarżoną
odmowę dokonania obwieszczenia, o którym mowa w art. 226a ust. 1.
4. Skargę wnosi się w terminie tygodniowym od dnia doręczenia odmowy dokonania
obwieszczenia, o którym mowa w art. 226a ust. 1, wraz z uzasadnieniem.
5. Skargę wnosi się do nadzorcy układu. Nadzorca układu w terminie trzech dni od dnia
otrzymania skargi przekazuje ją do sądu restrukturyzacyjnego wraz z odpisem odmowy dokonania
obwieszczenia, o którym mowa w art. 226a ust. 1, i uzasadnieniem, chyba że skargę w całości
uwzględnia. O uwzględnieniu skargi nadzorca układu zawiadamia dłużnika.
6. Sąd restrukturyzacyjny rozpoznaje skargę w terminie tygodniowym od dnia jej wpływu do sądu,
a gdy skarga zawiera braki formalne, które podlegają uzupełnieniu, lub jeżeli od skargi nie
uiszczono należnej opłaty, w terminie tygodniowym od dnia jej uzupełnienia lub opłacenia.
7. Sąd restrukturyzacyjny odrzuca skargę wniesioną po upływie przepisanego terminu lub z innych
przyczyn niedopuszczalną, jak również skargę, której braków nie uzupełniono w terminie lub od
której nie uiszczono należnej opłaty. Na postanowienie o odrzuceniu skargi służy zażalenie.
Art. 226c. [Elementy obwieszczenia o ustaleniu dnia układowego]
1. W obwieszczeniu, o którym mowa w art. 226a ust. 1, podaje się:
1) imię i nazwisko dłużnika albo jego nazwę oraz numer PESEL albo numer w Krajowym
Rejestrze Sądowym, a w przypadku ich braku - inne dane umożliwiające jego jednoznaczną
identyfikację, firmę, pod którą działa dłużnik, miejsce zamieszkania albo siedzibę, adres, a
jeżeli dłużnikiem jest spółka osobowa, osoba prawna albo inna jednostka organizacyjna
nieposiadająca osobowości prawnej, której odrębna ustawa przyznaje zdolność prawną - imiona
i nazwiska reprezentantów, w tym likwidatorów, jeżeli są ustanowieni, oraz numery PESEL
albo numery w Krajowym Rejestrze Sądowym reprezentantów, a w przypadku ich braku - inne
dane umożliwiające ich jednoznaczną identyfikację, a ponadto w przypadku spółki osobowej -
imiona i nazwiska albo nazwę, numery PESEL albo numery w Krajowym Rejestrze Sądowym,
a w przypadku ich braku - inne dane umożliwiające jednoznaczną identyfikację oraz miejsce
zamieszkania albo siedzibę wspólników odpowiadających za zobowiązania spółki bez
ograniczenia całym swoim majątkiem;
2) informację o głównym ośrodku podstawowej działalności dłużnika;
3) informację o niestwierdzeniu okoliczności, o których mowa w art. 226a ust. 2;
4) informację o prawie przysługującym zgodnie z art. 226f.
2. Przez inne dane umożliwiające jednoznaczną identyfikację dłużnika, o których mowa w ust. 1
pkt 1, rozumie się dane, o których mowa w art. 86 ust. 6.
Art. 226d. [Kompetencje nadzorcy układu od dnia dokonania obwieszczenia o ustaleniu dnia
układowego]
 Od dnia dokonania obwieszczenia, o którym mowa w art. 226a ust. 1, do dnia prawomocnego
umorzenia postępowania w przedmiocie rozpoznania wniosku o zatwierdzenie układu albo
zakończenia postępowania o zatwierdzenie układu nadzorca układu wykonuje uprawnienia
nadzorcy sądowego. Przepisy art. 36 ust. 2 i 3, art. 37 ust. 1 oraz art. 39 ust. 1 stosuje się
odpowiednio. Przepisów art. 42-50 oraz art. 224 nie stosuje się.
Art. 226e. [Niedopuszczalność wypowiedzenia umowy najmu i dzierżawy, zawieszenie
postępowań egzekucyjnych, uchylenie zajęć]
 W okresie wskazanym w art. 226d przepisy art. 256 i art. 312 stosuje się odpowiednio.
Art. 226f. [Uchylenie skutków dokonania obwieszczenia o ustaleniu dnia układowego]
 Na wniosek wierzyciela, dłużnika lub nadzorcy układu sąd uchyla skutki dokonania
obwieszczenia, o którym mowa w art. 226a ust. 1, jeżeli prowadzą one do pokrzywdzenia
wierzycieli lub jeżeli zostaną ujawnione okoliczności, o których mowa w art. 226a ust. 2. Przed
wydaniem postanowienia sąd może przesłuchać dłużnika, wierzyciela lub nadzorcę układu. Na
postanowienie w przedmiocie uchylenia skutków dokonania obwieszczenia przysługuje zażalenie.
Prawomocne postanowienie o uchyleniu skutków dokonania obwieszczenia obwieszcza się.
Art. 226g. [Wygaśnięcie skutków obwieszczenia o ustaleniu dnia układowego]
 Jeżeli w terminie czterech miesięcy od dnia dokonania obwieszczenia dłużnik nie złoży do sądu
wniosku o zatwierdzenie układu, skutki obwieszczenia wygasają z mocy prawa.
Art. 226h. [Złożenie uproszczonego wniosku o otwarcie postępowania sanacyjnego lub o
ogłoszenie upadłości]
 Dłużnik w terminie do wniesienia zażalenia na postanowienie o odmowie zatwierdzenia układu
albo w terminie siedmiu dni od umorzenia postępowania w przedmiocie rozpoznania wniosku o
zatwierdzenie układu może złożyć uproszczony wniosek o otwarcie postępowania sanacyjnego, o
którym mowa w art. 328, albo uproszczony wniosek o ogłoszenie upadłości, o którym mowa w art.
334.
Art. 226i. [Dzień dokonania obwieszczenia oraz dzień umorzenia postępowania o
zatwierdzenie układu jako dzień złożenia wniosku o ogłoszenie upadłości]
 Przez dzień złożenia wniosku o ogłoszenie upadłości i przez dzień zakończenia postępowania
restrukturyzacyjnego, o których mowa w art. 131a Prawa upadłościowego, rozumie się także
odpowiednio dzień dokonania obwieszczenia oraz dzień umorzenia postępowania, o których mowa
w art. 218a.
DZIAŁ II
Przyspieszone postępowanie układowe
Rozdział 1
Wniosek o otwarcie przyspieszonego postępowania układowego
Art. 227. [Wymogi formalne wniosku o otwarcie przyspieszonego postępowania
układowego]
1. Wniosek o otwarcie przyspieszonego postępowania układowego powinien zawierać:
1) imię i nazwisko dłużnika albo jego nazwę oraz numer PESEL albo numer w Krajowym
Rejestrze Sądowym, a w przypadku ich braku - inne dane umożliwiające jego jednoznaczną
identyfikację, firmę, pod którą działa dłużnik, miejsce zamieszkania albo siedzibę, adres, a
jeżeli dłużnikiem jest spółka osobowa, osoba prawna albo inna jednostka organizacyjna
nieposiadająca osobowości prawnej, której odrębna ustawa przyznaje zdolność prawną - imiona
i nazwiska reprezentantów, w tym likwidatorów, jeżeli są ustanowieni, oraz numery PESEL
albo numery w Krajowym Rejestrze Sądowym reprezentantów, a w przypadku ich braku - inne
dane umożliwiające ich jednoznaczną identyfikację, a ponadto w przypadku spółki osobowej -
imiona i nazwiska albo nazwę, numery PESEL albo numery w Krajowym Rejestrze Sądowym,
a w przypadku ich braku - inne dane umożliwiające jednoznaczną identyfikację oraz miejsce
zamieszkania albo siedzibę wspólników odpowiadających za zobowiązania spółki bez
ograniczenia całym swoim majątkiem;
1a) NIP, jeżeli dłużnik ma taki numer;
2) propozycje układowe wraz ze wstępnym planem restrukturyzacyjnym oraz odpisami
propozycji układowych w liczbie wystarczającej do doręczenia wszystkim wierzycielom;
3) wskazanie miejsc, w których znajduje się przedsiębiorstwo lub inny majątek dłużnika;
4) aktualny wykaz majątku z szacunkową wyceną jego składników;
5) bilans sporządzony przez dłużnika dla celów postępowania, na dzień przypadający w
okresie trzydziestu dni przed dniem złożenia wniosku;
6) wykaz wierzycieli z podaniem imienia i nazwiska albo nazwy oraz miejsca zamieszkania
albo siedziby, adresu i wysokości wierzytelności każdego z nich, terminów zapłaty, z
określeniem, czy wierzytelność objęta jest układem z mocy prawa, czy może zostać objęta
układem po wyrażeniu zgody przez wierzyciela oraz czy wierzyciel posiada prawo do
głosowania nad układem, a jeżeli nie to wskazanie z jakiego powodu;
7) sumę wierzytelności z wyszczególnieniem sumy wierzytelności objętej układem z mocy
prawa oraz sumy wierzytelności, która może zostać objęta układem po wyrażeniu zgody przez
wierzyciela;
8) wykaz wierzytelności spornych z podaniem imienia i nazwiska albo nazwy wierzycieli,
miejsca zamieszkania albo siedziby, ich adresów i wysokości żądanej przez każdego z nich
wierzytelności, terminów zapłaty oraz zwięzłym przedstawieniem podstawy sporu;
9) sumę wierzytelności spornych;
10) informację, czy dłużnik jest uczestnikiem podlegającego prawu polskiemu lub prawu
innego państwa członkowskiego systemu płatności lub systemu rozrachunku papierów
wartościowych w rozumieniu ustawy z dnia 24 sierpnia 2001 r. o ostateczności rozrachunku w
systemach płatności i systemach rozrachunku papierów wartościowych oraz zasadach nadzoru
nad tymi systemami, zwanych dalej "systemem płatności" oraz "systemem rozrachunku
papierów wartościowych", lub niebędącym uczestnikiem podmiotem prowadzącym system
interoperacyjny w rozumieniu tej ustawy, zwany dalej "systemem interoperacyjnym";
11) informację, czy w jednym z dwóch ostatnich lat obrotowych:
a) dłużnik zatrudniał średniorocznie 250 lub więcej pracowników lub
b) dłużnik osiągnął roczny obrót netto ze sprzedaży towarów, wyrobów i usług oraz
operacji finansowych przekraczający równowartość w złotych 50 milionów euro, lub
c) sumy aktywów bilansu dłużnika, sporządzonego na koniec jednego z tych lat,
przekroczyły równowartość w złotych 43 milionów euro.
2. (uchylony).
3. (uchylony).
4. Przez inne dane umożliwiające jednoznaczną identyfikację, o których mowa w ust. 1 pkt 1,
rozumie się dane, o których mowa w art. 86 ust. 6.
Art. 228. [Oświadczenie o prawdziwości i zupełności informacji]
1. Wraz z wnioskiem o otwarcie przyspieszonego postępowania układowego dłużnik składa na
piśmie oświadczenie, że informacje zawarte we wniosku i załącznikach są prawdziwe i zupełne.
2. Jeżeli oświadczenie, o którym mowa w ust. 1, nie jest zgodne z prawdą, dłużnik ponosi
odpowiedzialność za szkodę wyrządzoną na skutek podania nieprawdziwych informacji.
Art. 229. [Zawiadomienie organu założycielskiego i ministra właściwego do spraw Skarbu
Państwa]
1. O złożeniu wniosku o otwarcie przyspieszonego postępowania układowego, który dotyczy
przedsiębiorstwa państwowego albo jednoosobowej spółki Skarbu Państwa, sąd niezwłocznie
zawiadamia, przy zastosowaniu środków bezpośredniego porozumiewania się na odległość, w
szczególności przez telefon, faks lub pocztę elektroniczną, organ założycielski albo pełnomocnika
Rządu, państwową osobę prawną, organ lub inną jednostkę uprawnioną do wykonywania praw z
akcji lub udziałów należących do Skarbu Państwa, które mogą złożyć sądowi opinię w sprawie.
Brak opinii nie wstrzymuje rozpoznania sprawy.
2. Podmioty, o których mowa w ust. 1, mogą zgłosić się do udziału w sprawie w charakterze
uczestników postępowania.
Art. 230. [Zaliczka na wydatki przyspieszonego postępowania układowego]
 Dłużnik uiszcza zaliczkę na wydatki przyspieszonego postępowania układowego w wysokości
przeciętnego miesięcznego wynagrodzenia w sektorze przedsiębiorstw bez wypłat nagród z zysku
w trzecim kwartale roku poprzedniego, ogłoszonego przez Prezesa Głównego Urzędu
Statystycznego i wraz z wnioskiem przedstawia dowód jej uiszczenia. W przypadku nieuiszczenia
zaliczki przewodniczący wzywa do uiszczenia zaliczki w terminie tygodnia pod rygorem zwrotu
wniosku.
Art. 231. [Pokrywanie wydatków przyspieszonego postępowania układowego]
1. Wydatki przyspieszonego postępowania układowego w pierwszej kolejności pokrywa się z
zaliczki.
2. Sąd może żądać zaliczki na wydatki przyspieszonego postępowania układowego w kwocie
przewyższającej sumę określoną w art. 230 pod rygorem umorzenia postępowania. Żądanie
dodatkowej zaliczki nie wstrzymuje biegu postępowania.
3. Na postanowienie w przedmiocie zaliczki nie przysługuje zażalenie.
Rozdział 2
Postanowienie o otwarciu przyspieszonego postępowania układowego
Art. 232. [Rozpoznanie wniosku o otwarcie przyspieszonego postępowania układowego]
1. Sąd rozpoznaje wniosek o otwarcie przyspieszonego postępowania układowego na posiedzeniu
niejawnym wyłącznie na podstawie dokumentów dołączonych do wniosku.
2. Wniosek rozpoznaje się w terminie tygodnia od dnia jego złożenia.
Art. 233. [Postanowienie o otwarciu przyspieszonego postępowania układowego]
1. Uwzględniając wniosek o otwarcie przyspieszonego postępowania układowego, sąd wydaje
postanowienie o otwarciu przyspieszonego postępowania układowego, w którym:
1) wymienia imię i nazwisko dłużnika albo jego nazwę oraz numer PESEL albo numer w
Krajowym Rejestrze Sądowym, a w przypadku ich braku - inne dane umożliwiające jego
jednoznaczną identyfikację, NIP, jeżeli dłużnik ma taki numer, firmę, pod którą działa dłużnik,
miejsce zamieszkania albo siedzibę, adres, a gdy dłużnikiem jest spółka osobowa, osoba prawna
albo inna jednostka organizacyjna nieposiadająca osobowości prawnej, której odrębna ustawa
przyznaje zdolność prawną - imiona i nazwiska reprezentantów, w tym likwidatorów, jeżeli są
ustanowieni, a ponadto w przypadku spółki osobowej - imiona i nazwiska albo nazwę, numery
PESEL albo numery w Krajowym Rejestrze Sądowym, a w przypadku ich braku - inne dane
umożliwiające jednoznaczną identyfikację oraz miejsce zamieszkania albo siedzibę wspólników
odpowiadających za zobowiązania spółki bez ograniczenia całym swoim majątkiem;
2) wyznacza nadzorcę sądowego;
3) oznacza godzinę wydania postanowienia, jeżeli dłużnik jest uczestnikiem podlegającego
prawu polskiemu lub prawu innego państwa członkowskiego systemu płatności lub systemu
rozrachunku papierów wartościowych, lub niebędącym uczestnikiem podmiotem prowadzącym
system interoperacyjny.
1a. Przez inne dane umożliwiające jednoznaczną identyfikację, o których mowa w ust. 1 pkt 1,
rozumie się dane, o których mowa w art. 86 ust. 6.
2. W postanowieniu o otwarciu przyspieszonego postępowania układowego wskazuje się podstawę
jurysdykcji sądów polskich. Jeżeli zastosowanie ma rozporządzenie Parlamentu Europejskiego i
Rady (UE) 2015/848 z dnia 20 maja 2015 r. w sprawie postępowania upadłościowego, w
postanowieniu określa się również, czy postępowanie ma charakter główny czy uboczny.
Art. 234. [Skuteczność i wykonalność postanowienia]
1. Postanowienie o otwarciu przyspieszonego postępowania układowego jest skuteczne i
wykonalne z dniem jego wydania, chyba że przepis szczególny stanowi inaczej.
2. W sytuacji, o której mowa w art. 233 ust. 1 pkt 3, postanowienie jest skuteczne i wykonalne z
godziną jego wydania.
Art. 235. [Obwieszczenie i doręczenie postanowienia oraz informacji o jego prawomocności]
1. Postanowienie o otwarciu przyspieszonego postępowania układowego oraz informację o
prawomocności tego postanowienia obwieszcza się.
2. Postanowienie w przedmiocie otwarcia przyspieszonego postępowania układowego doręcza się
dłużnikowi, a postanowienie o otwarciu przyspieszonego postępowania układowego również
nadzorcy sądowemu wraz z odpisem wniosku i odpisami załączników.
3. Postanowienie w przedmiocie otwarcia przyspieszonego postępowania układowego wobec
przedsiębiorstwa państwowego albo jednoosobowej spółki Skarbu Państwa doręcza się również
organowi założycielskiemu albo pełnomocnikowi Rządu, państwowej osobie prawnej, organowi
lub innej jednostce uprawnionej do wykonywania praw z akcji lub udziałów należących do Skarbu
Państwa.
4. O otwarciu postępowania zawiadamia się właściwą izbę administracji skarbowej i właściwy
oddział Zakładu Ubezpieczeń Społecznych lub Kasy Rolniczego Ubezpieczenia Społecznego, a
także znane organy egzekucyjne prowadzące postępowania egzekucyjne przeciwko dłużnikowi.
5. Jeżeli dłużnik jest uczestnikiem podlegającego prawu polskiemu lub prawu innego państwa
członkowskiego systemu płatności lub systemu rozrachunku papierów wartościowych, lub
niebędącym uczestnikiem podmiotem prowadzącym system interoperacyjny, postanowienie o
otwarciu przyspieszonego postępowania układowego doręcza się również Prezesowi Narodowego
Banku Polskiego, po uprzednim zawiadomieniu go o godzinie wydania postanowienia.
6. Jeżeli dłużnik jest spółką publiczną w rozumieniu ustawy z dnia 29 lipca 2005 r. o ofercie
publicznej i warunkach wprowadzania instrumentów finansowych do zorganizowanego systemu
obrotu oraz o spółkach publicznych, postanowienie o otwarciu przyspieszonego postępowania
układowego doręcza się również Komisji Nadzoru Finansowego, po uprzednim zawiadomieniu jej
o wydaniu postanowienia.
7. Jeżeli dłużnik jest operatorem publicznej sieci telekomunikacyjnej lub dostawcą publicznie
dostępnych usług telekomunikacyjnych w rozumieniu ustawy z dnia 12 lipca 2024 r. - Prawo
komunikacji elektronicznej (Dz. U. poz. 1221), o otwarciu postępowania zawiadamia się Prezesa
Urzędu Komunikacji Elektronicznej.
8. Zawiadomienia nadzorcy sądowego dokonuje się w dniu otwarcia postępowania przy
zastosowaniu środków bezpośredniego porozumiewania się na odległość, w szczególności przez
telefon, faks lub pocztę elektroniczną.
9. Zawiadomień, o których mowa w ust. 4-7, dokonuje nadzorca sądowy w dniu otwarcia
postępowania, a jeżeli jest to niemożliwe - w terminie 3 dni, przy zastosowaniu środków
bezpośredniego porozumiewania się na odległość, w szczególności przez telefon, faks lub pocztę
elektroniczną.
Art. 236. [Zażalenie na postanowienie o odmowie otwarcia przyspieszonego postępowania
układowego]
1. Na postanowienie o odmowie otwarcia przyspieszonego postępowania układowego zażalenie
przysługuje wyłącznie dłużnikowi.
2. Orzeczenie o otwarciu postępowania przez sąd drugiej instancji jest niedopuszczalne.
Art. 237. [Zażalenie wierzyciela]
1. Wierzycielowi w terminie tygodnia od dnia obwieszczenia postanowienia o otwarciu
przyspieszonego postępowania układowego w Rejestrze, a wierzycielowi, którego siedziba lub
miejsce zwykłego pobytu w dniu otwarcia postępowania znajdowały się za granicą - w terminie
trzydziestu dni od dnia obwieszczenia postanowienia o otwarciu przyspieszonego postępowania
układowego w Rejestrze, przysługuje zażalenie na postanowienie o otwarciu postępowania
wyłącznie w części dotyczącej jurysdykcji sądów polskich.
2. O wniesieniu zażalenia obwieszcza się w Rejestrze.
Rozdział 3
Skutki otwarcia przyspieszonego postępowania układowego
Art. 238. [Dostęp do dokumentów dłużnika]
 Po otwarciu przyspieszonego postępowania układowego dłużnik udziela sędziemu-komisarzowi i
nadzorcy sądowemu wszelkich potrzebnych wyjaśnień, udostępnia dokumenty dotyczące jego
przedsiębiorstwa i majątku oraz umożliwia nadzorcy sądowemu zapoznanie się z
przedsiębiorstwem dłużnika, w szczególności z jego księgami rachunkowymi.
Art. 239. [Uchylenie zarządu własnego dłużnika; ustanowienie zarządcy]
1. Sąd może z urzędu uchylić zarząd własny dłużnika i ustanowić zarządcę, jeżeli:
1) dłużnik, chociażby nieumyślnie, naruszył prawo w zakresie sprawowania zarządu, czego
skutkiem było pokrzywdzenie wierzycieli lub możliwość takiego pokrzywdzenia w przyszłości;
2) oczywiste jest, że sposób sprawowania zarządu nie daje gwarancji wykonania układu lub
dla dłużnika ustanowiono kuratora na podstawie art. 68 ust. 1;
3) dłużnik nie wykonuje poleceń sędziego-komisarza lub nadzorcy sądowego, w szczególności
nie złożył w wyznaczonym przez sędziego-komisarza terminie propozycji układowych
zgodnych z prawem.
2. Postanowienie o uchyleniu zarządu własnego dłużnika i ustanowieniu zarządcy jest skuteczne i
wykonalne z dniem jego wydania. Na postanowienie zażalenie przysługuje wyłącznie dłużnikowi.
3. Zarządca wykonuje również czynności nadzorcy sądowego wskazane w ustawie.
Art. 240. [Masa układowa]
 Z dniem otwarcia przyspieszonego postępowania układowego mienie służące prowadzeniu
przedsiębiorstwa oraz mienie należące do dłużnika staje się masą układową.
Art. 241. [Spis inwentarza w przyspieszonym postępowaniu układowym]
 W przyspieszonym postępowaniu układowym spisu inwentarza nie sporządza się.
Art. 242. [Masa układowa uczestnika systemu płatności lub systemu rozrachunku papierów
wartościowych]
1. W skład masy układowej uczestnika systemu płatności lub systemu rozrachunku papierów
wartościowych nie wchodzi mienie dłużnika wymienione w art. 245 ust. 1, a także inne aktywa
niezbędne do wykonania obowiązków wynikających z uczestnictwa w takim systemie, które
powstały przed dniem otwarcia przyspieszonego postępowania układowego.
2. W celu wykonania obowiązków określonych w ust. 1 podmiot prowadzący system płatności lub
system rozrachunku papierów wartościowych jest upoważniony do dysponowania mieniem, o
którym mowa w ust. 1.
3. Mienie, o którym mowa w ust. 1, pozostałe po wykonaniu obowiązków wynikających z
uczestnictwa w systemie płatności lub systemie rozrachunku papierów wartościowych, wchodzi do
masy układowej.
Art. 243. [Masa układowa dłużnika będącego stroną umowy o subpartycypację]
1. W skład masy układowej dłużnika będącego stroną umowy o subpartycypację, o której mowa w
art. 183 ust. 4 ustawy z dnia 27 maja 2004 r. o funduszach inwestycyjnych i zarządzaniu
alternatywnymi funduszami inwestycyjnymi (Dz. U. z 2024 r. poz. 1034), nie wchodzą
wierzytelności będące przedmiotem tej umowy.
2. Fundusz wierzytelności wstępuje w prawa dłużnika z tytułu wierzytelności podlegających
wyłączeniu oraz zabezpieczeń tych wierzytelności.
3. Dłużnik lub zarządca przekazuje funduszowi wierzytelności świadczenia otrzymane od
dłużników z tytułu wierzytelności, o których mowa w ust. 1, oraz z tytułu zabezpieczeń tych
wierzytelności.
Art. 244. [Wyłączenie z masy układowej przedmiotu zabezpieczenia ustanowionego w
związku z uczestnictwem w systemie płatności lub systemie rozrachunku papierów
wartościowych]
1. Z uwzględnieniem art. 12 ustawy z dnia 24 sierpnia 2001 r. o ostateczności rozrachunku w
systemach płatności i systemach rozrachunku papierów wartościowych oraz zasadach nadzoru nad
tymi systemami, przedmiot zabezpieczenia ustanowionego w związku z uczestnictwem w systemie
płatności lub systemie rozrachunku papierów wartościowych na rzecz podmiotu prowadzącego ten
system lub na rzecz uczestnika tego systemu, nie wchodzi do masy układowej:
1) uczestnika tego systemu lub uczestnika współpracującego z nim systemu interoperacyjnego,
który ustanowił to zabezpieczenie,
2) niebędącego uczestnikiem podmiotu prowadzącego system interoperacyjny współpracujący
z tym systemem,
3) jakiegokolwiek innego podmiotu, który ustanowił to zabezpieczenie
- w przypadku otwarcia przyspieszonego postępowania układowego wobec któregokolwiek z nich.
2. Z uwzględnieniem art. 12 ustawy z dnia 24 sierpnia 2001 r. o ostateczności rozrachunku w
systemach płatności i systemach rozrachunku papierów wartościowych oraz zasadach nadzoru nad
tymi systemami, przedmiot zabezpieczenia ustanowionego na rzecz Narodowego Banku
Polskiego, banku centralnego innego państwa członkowskiego w rozumieniu tej ustawy lub
Europejskiego Banku Centralnego, przez podmiot dokonujący operacji z tymi bankami lub przez
jakikolwiek inny podmiot, nie wchodzi do masy układowej w przypadku otwarcia przyspieszonego
postępowania układowego wobec któregokolwiek z nich.
3. Prawa podmiotu, na rzecz którego zostało ustanowione zabezpieczenie, o którym mowa w ust. 1
lub 2, do zaspokojenia się z tego zabezpieczenia nie ogranicza otwarcie przyspieszonego
postępowania układowego wobec podmiotu, który ustanowił to zabezpieczenie.
Art. 245. [Otwarcie przyspieszonego postępowania układowego wobec uczestnika systemu
płatności lub systemu rozrachunku papierów wartościowych]
1. Otwarcie przyspieszonego postępowania układowego wobec uczestnika systemu płatności lub
systemu rozrachunku papierów wartościowych nie wstrzymuje możliwości wykorzystania:
1) środków pieniężnych i instrumentów finansowych w rozumieniu ustawy z dnia 29 lipca
2005 r. o obrocie instrumentami finansowymi, zgromadzonych i zapisanych na jego rachunku
rozliczeniowym, nieobciążonych prawem rzeczowym na rzecz osób trzecich,
2) instrumentów finansowych zapisanych na rachunku rozliczeniowym upadłego, jako
przedmiot zabezpieczenia kredytu uzyskanego w ramach systemu płatności lub systemu
rozrachunku papierów wartościowych, jeżeli kredyt taki może być udostępniony w ramach
istniejącej umowy o kredyt
- w celu wykonania zobowiązań dłużnika wynikających ze zleceń rozrachunku wprowadzonych do
systemu najpóźniej z dniem roboczym systemu płatności lub systemu rozrachunku papierów
wartościowych rozpoczynającym się w dniu, w którym zostało otwarte przyspieszone
postępowanie układowe.
2. Za dzień roboczy systemu płatności lub systemu rozrachunku papierów wartościowych uznaje
się określony przez zasady funkcjonowania systemu płatności lub systemu rozrachunku papierów
wartościowych cykl wykonywania zleceń, w trakcie którego są dokonywane rozliczenia lub
rozrachunki oraz występują inne operacje z tym związane. Dzień ten może rozpoczynać się i
kończyć w następujących po sobie dniach kalendarzowych.
Art. 246. [Obciążenie składników majątku dłużnika]
1. Z wyjątkiem art. 129 ust. 1 pkt 1, obciążenie składników majątku dłużnika hipoteką, zastawem,
zastawem rejestrowym, zastawem skarbowym lub hipoteką morską w celu zabezpieczenia
wierzytelności powstałej przed otwarciem przyspieszonego postępowania układowego, po
otwarciu przyspieszonego postępowania układowego jest niedopuszczalne.
2. Jeżeli wniosek o wpis hipoteki, wniosek o wpis zastawu rejestrowego, wniosek o wpis do
rejestru zastawów skarbowych albo wniosek o wpis hipoteki morskiej do rejestru okrętowego
został złożony co najmniej na sześć miesięcy przed dniem złożenia wniosku o otwarcie
postępowania, przepisu ust. 1 nie stosuje się.
3. Wpis w księdze wieczystej lub rejestrze dokonany z naruszeniem przepisów ust. 1 lub 2 podlega
wykreśleniu z urzędu. Podstawą wykreślenia jest prawomocne postanowienie sędziego-komisarza
stwierdzające niedopuszczalność wpisu. Na postanowienie sędziego-komisarza zażalenie
przysługuje dłużnikowi oraz wierzycielowi.
Art. 247. [Nieważność postanowień umowy]
 Postanowienia umowy zastrzegające na wypadek złożenia wniosku o otwarcie przyspieszonego
postępowania układowego lub jego otwarcia zmianę lub rozwiązanie stosunku prawnego, którego
stroną jest dłużnik, są nieważne.
Art. 248. [Bezskuteczność postanowień umowy w stosunku do masy układowej]
 Postanowienie umowy, której stroną jest dłużnik, uniemożliwiające albo utrudniające osiągnięcie
celu przyspieszonego postępowania układowego, jest bezskuteczne w stosunku do masy
układowej.
Art. 249. [Umowy powiernicze - odpowiednie stosowanie przepisów]
 Do przedmiotów objętych umową przeniesienia własności rzeczy, wierzytelności lub innego
prawa zawartą w celu zabezpieczenia wierzytelności oraz zastrzeżeniem własności rzeczy
sprzedanej na rzecz sprzedającego oraz do zabezpieczonych w ten sposób wierzytelności przepisy
niniejszej ustawy dotyczące zastawu i wierzytelności zabezpieczonych zastawem stosuje się
odpowiednio.
Art. 250. [Umowa ramowa]
1. Jeżeli umowa ramowa, której jedną ze stron jest dłużnik, zastrzega, że poszczególne umowy
szczegółowe, których przedmiotem są terminowe operacje finansowe, pożyczki instrumentów
finansowych lub sprzedaż instrumentów finansowych ze zobowiązaniem do ich odkupu, będą
zawierane w wykonaniu umowy ramowej oraz że rozwiązanie umowy ramowej powoduje
rozwiązanie umów szczegółowych zawartych w wykonaniu tej umowy, wierzytelności z tytułu
poszczególnych umów szczegółowych zawartych w jej wykonaniu nie są obejmowane układem.
2. Przez terminowe operacje finansowe, o których mowa w ust. 1, należy rozumieć operacje, w
których ustalono cenę, kurs, stopę procentową lub indeks, w szczególności nabywanie walut,
papierów wartościowych, złota lub innych metali szlachetnych, towarów lub praw, w tym umowy
obliczone tylko na różnicę cen, opcje i prawa pochodne zawarte na umówioną datę lub umówiony
termin, w obrocie rynkowym.
3. Przez instrumenty finansowe, o których mowa w ust. 1, należy rozumieć instrumenty finansowe
w rozumieniu ustawy z dnia 29 lipca 2005 r. o obrocie instrumentami finansowymi.
4. Każda ze stron może wypowiedzieć umowę ramową, o której mowa w ust. 1, z zachowaniem
ustalonego w tej umowie sposobu rozliczenia stron na wypadek rozwiązania umowy.
5. Dopuszczalne jest potrącenie wierzytelności wynikającej z rozliczenia stron.
Art. 251. [Klauzula kompensacyjna]
 Otwarcie przyspieszonego postępowania układowego nie narusza uprawnień wynikających z
zamieszczonej w umowie klauzuli kompensacyjnej, o której mowa w ustawie z dnia 2 kwietnia
2004 r. o niektórych zabezpieczeniach finansowych.
Art. 252. [Niedopuszczalność spełniania świadczeń z wierzytelności objętych układem]
1. Od dnia otwarcia przyspieszonego postępowania układowego do dnia jego zakończenia albo
uprawomocnienia się postanowienia o umorzeniu przyspieszonego postępowania układowego,
spełnianie przez dłużnika albo zarządcę świadczeń wynikających z wierzytelności, które z mocy
prawa są objęte układem, jest niedopuszczalne.
2. Do wykonania zobowiązań wynikających z zamieszczonej w umowie klauzuli kompensacyjnej,
o której mowa w ustawie z dnia 2 kwietnia 2004 r. o niektórych zabezpieczeniach finansowych,
przepisu ust. 1 nie stosuje się, jeżeli:
1) ustanowienie zabezpieczenia finansowego, w tym zabezpieczenia uzupełniającego, w celu
uwzględnienia wahań wartości przedmiotu zabezpieczenia lub wartości zabezpieczonych
wierzytelności finansowych, albo
2) wycofanie środków pieniężnych, wierzytelności kredytowych lub instrumentów
finansowych jako zabezpieczenia, w zamian za zastąpienie lub zmianę takiego zabezpieczenia
- nastąpiło w dniu otwarcia przyspieszonego postępowania układowego, ale przed wydaniem
postanowienia o jego otwarciu.
Art. 253. [Warunki dopuszczalności potrąceń wzajemnych wierzytelności]
1. Od dnia otwarcia przyspieszonego postępowania układowego do dnia jego zakończenia albo
uprawomocnienia się postanowienia o umorzeniu przyspieszonego postępowania układowego
potrącenie wzajemnych wierzytelności między dłużnikiem i wierzycielem jest niedopuszczalne,
jeżeli wierzyciel:
1) stał się dłużnikiem dłużnika po dniu otwarcia przyspieszonego postępowania układowego;
2) będąc dłużnikiem dłużnika, stał się po dniu otwarcia przyspieszonego postępowania
układowego jego wierzycielem przez nabycie w drodze przelewu lub indosu wierzytelności
powstałej przed dniem otwarcia przyspieszonego postępowania układowego.
2. Potrącenie wzajemnych wierzytelności jest dopuszczalne, jeżeli nabycie wierzytelności
nastąpiło wskutek zapłaty długu, za który nabywca odpowiadał osobiście albo pewnymi
przedmiotami majątkowymi, i jeżeli odpowiedzialność nabywcy za dług powstała przed dniem
złożenia wniosku o otwarcie przyspieszonego postępowania układowego.
3. Wierzyciel, który chce skorzystać z potrącenia zgodnie z ust. 2, składa o tym oświadczenie
dłużnikowi, a gdy dłużnik jest pozbawiony prawa zarządu - zarządcy, nie później niż w terminie
trzydziestu dni od dnia otwarcia przyspieszonego postępowania układowego, a jeżeli podstawa
potrącenia powstała później - w terminie trzydziestu dni od dnia, w którym powstała podstawa
potrącenia. Oświadczenie jest skuteczne również w przypadku, gdy zostało złożone nadzorcy
sądowemu.
Art. 254. [Skutki prawne zlecenia rozrachunku]
 W przypadku otwarcia przyspieszonego postępowania układowego wobec uczestnika systemu
płatności lub systemu rozrachunku papierów wartościowych skutki prawne zlecenia rozrachunku
wynikające z jego wprowadzenia do tego systemu oraz wyniki kompensowania są niepodważalne i
wiążące dla osób trzecich, jeżeli zlecenie to zostało wprowadzone do tego systemu przed
otwarciem przyspieszonego postępowania układowego.
Art. 255. [Zlecenie rozrachunku po otwarciu postępowania]
 Jeżeli zlecenie rozrachunku, o którym mowa w art. 254, zostało wprowadzone do systemu
płatności lub systemu rozrachunku papierów wartościowych po otwarciu przyspieszonego
postępowania układowego i jest wykonane w dniu roboczym tego systemu rozpoczynającym się w
dniu, w którym zostało otwarte przyspieszone postępowanie układowe, skutki prawne wynikające
z jego wprowadzenia do tego systemu są niepodważalne i wiążące dla osób trzecich wyłącznie w
przypadku, gdy podmiot prowadzący ten system wykaże, że w chwili, w której zgodnie z zasadami
funkcjonowania tego systemu zlecenie to stało się nieodwołalne, nie wiedział ani nie mógł
wiedzieć o otwarciu przyspieszonego postępowania układowego.
Art. 256. [Niedopuszczalność wypowiedzenia umowy najmu i dzierżawy]
1. Od dnia dokonania obwieszczenia zarządzenia o wpisaniu do repertorium wniosku o otwarcie
przyspieszonego postępowania układowego złożonego przez dłużnika do dnia dokonania
obwieszczenia prawomocnego zarządzenia o zwrocie tego wniosku albo prawomocnego
postanowienia o odrzuceniu albo oddaleniu tego wniosku, albo o umorzeniu postępowania w
przedmiocie rozpoznania tego wniosku, a w przypadku otwarcia przyspieszonego postępowania
układowego - do dnia jego zakończenia albo uprawomocnienia się postanowienia o umorzeniu
przyspieszonego postępowania układowego, wypowiedzenie przez wynajmującego lub
wydzierżawiającego umowy najmu lub dzierżawy lokalu lub nieruchomości, w których jest
prowadzone przedsiębiorstwo dłużnika, bez zezwolenia rady wierzycieli jest niedopuszczalne.
2. Do umów kredytu w zakresie środków postawionych do dyspozycji kredytobiorcy przed dniem
otwarcia postępowania, leasingu, ubezpieczeń majątkowych, umów rachunku bankowego, umów
poręczeń, umów obejmujących licencje udzielone dłużnikowi oraz gwarancji lub akredytyw
wystawionych przed dniem otwarcia przyspieszonego postępowania układowego oraz innych
umów o podstawowym znaczeniu dla prowadzenia przedsiębiorstwa dłużnika przepis ust. 1 stosuje
się odpowiednio. Spis umów o podstawowym znaczeniu dla prowadzenia przedsiębiorstwa
dłużnika sporządza nadzorca sądowy i składa do akt w terminie trzech tygodni od dnia otwarcia
postępowania.
3. W przypadku gdy podstawą wypowiedzenia umowy jest niewykonywanie przez dłużnika po
dniu otwarcia przyspieszonego postępowania układowego zobowiązań nieobjętych układem lub
inna okoliczność przewidziana w umowie, jeżeli zaistniały po dniu otwarcia postępowania,
przepisów ust. 1 i 2 nie stosuje się.
Art. 257. [Dochodzenie wierzytelności podlegających umieszczeniu w spisie wierzytelności]
 Otwarcie przyspieszonego postępowania układowego nie wyłącza możliwości wszczęcia przez
wierzyciela postępowań sądowych, administracyjnych, sądowoadministracyjnych i przed sądami
polubownymi w celu dochodzenia wierzytelności podlegających umieszczeniu w spisie
wierzytelności.
Art. 258. [Poinformowanie nadzorcy sądowego o innych postępowaniach]
 Dłużnik niezwłocznie informuje nadzorcę sądowego o postępowaniach sądowych,
administracyjnych, sądowoadministracyjnych i przed sądami polubownymi, dotyczących masy
układowej, prowadzonych na rzecz lub przeciwko dłużnikowi. W sprawach tych uznanie
roszczenia, zrzeczenie się roszczenia, zawarcie ugody lub przyznanie okoliczności istotnych dla
sprawy przez dłużnika bez zgody nadzorcy sądowego nie wywiera skutków prawnych.
Art. 259. [Zawieszenie postępowań egzekucyjnych]
1. Postępowanie egzekucyjne dotyczące wierzytelności objętej z mocy prawa układem, wszczęte
przed dniem otwarcia przyspieszonego postępowania układowego, ulega zawieszeniu z mocy
prawa z dniem otwarcia postępowania. Na wniosek dłużnika lub nadzorcy sądowego sędziakomisarz postanowieniem stwierdza zawieszenie postępowania egzekucyjnego. Postanowienie
doręcza się również organowi egzekucyjnemu.
2. Sędzia-komisarz na wniosek dłużnika lub nadzorcy sądowego może uchylić zajęcie dokonane
przed dniem otwarcia przyspieszonego postępowania układowego w postępowaniu egzekucyjnym
lub zabezpieczającym dotyczącym wierzytelności objętej z mocy prawa układem, jeżeli jest to
konieczne dla dalszego prowadzenia przedsiębiorstwa. Przepis ust. 1 zdanie trzecie stosuje się
odpowiednio.
3. Wszczęcie postępowania egzekucyjnego oraz wykonanie postanowienia o zabezpieczeniu
roszczenia lub zarządzenia zabezpieczenia roszczenia wynikającego z wierzytelności objętej z
mocy prawa układem jest niedopuszczalne po dniu otwarcia przyspieszonego postępowania
układowego.
4. W odniesieniu do roszczeń, co do których jest niedopuszczalne wszczęcie postępowania
egzekucyjnego oraz wykonanie postanowienia o zabezpieczeniu roszczenia lub zarządzenia
zabezpieczenia roszczenia, z dniem otwarcia przyspieszonego postępowania układowego bieg
przedawnienia roszczenia nie rozpoczyna się, a rozpoczęty ulega zawieszeniu przez czas trwania
przyspieszonego postępowania układowego.
Art. 260. [Egzekucja z przedmiotu zabezpieczenia]
1. Wierzyciel posiadający wierzytelność zabezpieczoną na mieniu dłużnika hipoteką, zastawem,
zastawem rejestrowym, zastawem skarbowym lub hipoteką morską może w toku przyspieszonego
postępowania układowego prowadzić egzekucję wyłącznie z przedmiotu zabezpieczenia.
2. Sędzia-komisarz na wniosek dłużnika lub nadzorcy sądowego może zawiesić postępowanie
egzekucyjne co do wierzytelności nieobjętych z mocy prawa układem, jeżeli egzekucję skierowano
do przedmiotu zabezpieczenia niezbędnego do prowadzenia przedsiębiorstwa. Łączny czas
zawieszenia postępowania egzekucyjnego nie może przekroczyć trzech miesięcy. Zwolnienie
zajętego przedmiotu spod zajęcia może nastąpić zgodnie z przepisami Kodeksu postępowania
cywilnego.
3. Postanowienie o zawieszeniu postępowania egzekucyjnego doręcza się również organowi
egzekucyjnemu.
4. Na postanowienie o zawieszeniu postępowania egzekucyjnego zażalenie przysługuje wyłącznie
wierzycielowi prowadzącemu egzekucję. Na postanowienie oddalające wniosek zażalenie
przysługuje wyłącznie dłużnikowi.
5. Do egzekucji świadczeń alimentacyjnych oraz rent z tytułu odszkodowania za wywołanie
choroby, niezdolności do pracy, kalectwa lub śmierci oraz z tytułu zamiany uprawnień objętych
treścią prawa dożywocia na dożywotnią rentę przepisów ust. 1-4 nie stosuje się.
Rozdział 4
Przebieg przyspieszonego postępowania układowego
Art. 261. [Termin na złożenie określonych dokumentów w przyspieszonym postępowaniu
układowym]
1. W terminie trzydziestu dni od dnia otwarcia przyspieszonego postępowania układowego
nadzorca sądowy sporządza i składa sędziemu-komisarzowi:
1) plan restrukturyzacyjny uwzględniający propozycje restrukturyzacji przedstawione przez
dłużnika;
2) spis wierzytelności;
3) spis wierzytelności spornych.
2. W terminie co najmniej trzydziestu dni przed dniem rozpoczęcia procedury głosowania w trybie
art. 110 ust. 7 albo przed dniem zwołania zgromadzenia wierzycieli w celu głosowania nad
układem nadzorca sądowy sporządza i składa sędziemu-komisarzowi:
1) test zaspokojenia, o którym mowa w art. 10a ust. 1;
2) opinię o możliwości wykonania układu zgodnie z propozycjami układowymi złożonymi
przez podmioty, o których mowa w art. 155;
3) test prywatnego wierzyciela lub test prywatnego inwestora, o których mowa w art. 140.
3. Uczestnicy postępowania mogą złożyć zastrzeżenia do dokumentów, o których mowa w ust. 2,
w terminie dwóch tygodni od dnia ich sporządzenia. Nadzorca sądowy w terminie dwóch tygodni
uwzględnia zastrzeżenia i dokonuje zmian w dokumentach, do których złożono zastrzeżenia, albo
składa do akt oświadczenie o nieuwzględnieniu zastrzeżeń wraz z uzasadnieniem. Wniesienie
zastrzeżeń nie wpływa na termin rozpoczęcia procedury głosowania oraz na termin zwołania
zgromadzenia wierzycieli.
Art. 262. [Aktualizacja spisu wierzytelności]
 Jeżeli od dnia sporządzenia spisów, o których mowa w art. 261 ust. 1 pkt 2 i 3, zaszły zmiany lub
jeżeli dłużnik zgłosił zastrzeżenia, o których mowa w art. 90 ust. 1, nadzorca sądowy składa na
zgromadzeniu wierzycieli aktualny spis wierzytelności i spis wierzytelności spornych.
Art. 263. [Wyznaczenie terminu zgromadzenia wierzycieli]
1. Niezwłocznie po złożeniu dokumentów, o których mowa w art. 261, sędzia-komisarz wyznacza
termin zgromadzenia wierzycieli w celu głosowania nad układem.
2. Jeżeli propozycje układowe przewidują, że dłużnikowi może zostać udzielone wsparcie, o
którym mowa w art. 140, wierzycielowi, który ma udzielić wsparcia, doręcza się przed
wyznaczeniem terminu zgromadzenia wierzycieli plan restrukturyzacyjny oraz test prywatnego
wierzyciela lub test prywatnego inwestora, o których mowa w art. 140, wraz z dokumentami i
informacjami, o których mowa w art. 37 ustawy z dnia 30 kwietnia 2004 r. o postępowaniu w
sprawach dotyczących pomocy publicznej. W takim przypadku termin zgromadzenia wierzycieli
może zostać wyznaczony dopiero po upływie terminów, o których mowa w art. 204 i art. 205.
Art. 264. [Zawiadomienie o terminie zgromadzenia wierzycieli]
1. O terminie zgromadzenia wierzycieli zwołanego w celu przyjęcia układu nadzorca sądowy
zawiadamia wierzycieli umieszczonych w spisie wierzytelności, jednocześnie doręczając im
propozycje układowe, informację o podziale wierzycieli umieszczonych w spisie wierzytelności ze
względu na kategorie interesów, informację o sposobie głosowania na zgromadzeniu wierzycieli
oraz pouczenie o treści przepisów art. 107-110, art. 113 i art. 115-119.
2. Do wierzycieli umieszczonych w spisie wierzytelności spornych przepis ust. 1 stosuje się.
Zawiadamiając wierzyciela umieszczonego w spisie wierzytelności spornych, nadzorca sądowy
wskazuje, że sędzia-komisarz może dopuścić go do udziału w zgromadzeniu wierzycieli, jeżeli
uprawdopodobni istnienie wierzytelności.
DZIAŁ III
Postępowanie układowe
Rozdział 1
Postępowanie o otwarcie postępowania układowego
Oddział 1
Wniosek o otwarcie postępowania układowego
Art. 265. [Wymogi formalne wniosku - odesłanie]
 O ile przepisy niniejszego rozdziału nie stanowią inaczej, wniosek o otwarcie postępowania
układowego powinien odpowiadać wymogom formalnym określonym w art. 227 ust. 1 pkt 1-3 i
6-10.
Art. 266. [Zdolność dłużnika do bieżącego pokrywania kosztów]
1. We wniosku o otwarcie postępowania układowego dłużnik uprawdopodabnia zdolność do
bieżącego zaspokajania kosztów postępowania układowego i zobowiązań powstałych po dniu
jego otwarcia.
2. Do wniosku o otwarcie postępowania układowego nie dołącza się odpisów propozycji
układowych.
3. Przepisy art. 228 i art. 229 stosuje się odpowiednio.
Art. 267. [Zaliczka na wydatki postępowania układowego]
 Sąd może żądać od dłużnika zaliczki na wydatki postępowania o otwarcie postępowania
układowego pod rygorem pominięcia czynności, z którą jest związane wezwanie do uiszczenia
zaliczki, albo, w przypadku wezwania do uiszczenia zaliczki na wynagrodzenie tymczasowego
nadzorcy sądowego, pod rygorem umorzenia postępowania.
Oddział 2
Postępowanie zabezpieczające
Art. 268. [Tymczasowy nadzorca sądowy; zawieszenie postępowania egzekucyjnego]
1. W postępowaniu o otwarcie postępowania układowego sąd może zabezpieczyć majątek
dłużnika przez ustanowienie tymczasowego nadzorcy sądowego. Postanowienie o ustanowieniu
tymczasowego nadzorcy sądowego, zmianie osoby tymczasowego nadzorcy sądowego oraz
informację o uprawomocnieniu się postanowienia o zmianie sposobu zabezpieczenia przez
odwołanie tymczasowego nadzorcy sądowego obwieszcza się.
2. Sąd może, na wniosek dłużnika lub tymczasowego nadzorcy sądowego, zawiesić
postępowania egzekucyjne prowadzone w celu dochodzenia należności objętych z mocy prawa
układem oraz uchylić zajęcie rachunku bankowego, jeżeli jest to niezbędne do osiągnięcia celów
postępowania układowego. Uchylając zajęcie rachunku bankowego, sąd ustanawia
tymczasowego nadzorcę sądowego, jeżeli wcześniej nie został ustanowiony.
3. Dyspozycje dłużnika dotyczące środków na rachunku bankowym, którego zajęcie uchylono,
wymagają zgody tymczasowego nadzorcy sądowego.
4. Postanowienie o zawieszeniu postępowania egzekucyjnego oraz uchyleniu zajęcia rachunku
bankowego doręcza się wierzycielowi prowadzącemu egzekucję oraz organowi egzekucyjnemu.
Na postanowienie to zażalenie przysługuje dłużnikowi oraz wierzycielowi prowadzącemu
egzekucję.
5. Do tymczasowego nadzorcy sądowego przepisy o nadzorcy sądowym, z wyłączeniem
przepisów art. 42-46, stosuje się odpowiednio.
6. Sąd ustala wynagrodzenie tymczasowego nadzorcy sądowego, biorąc pod uwagę nakład
pracy, zakres czynności podejmowanych w postępowaniu, stopień ich trudności oraz czas
pełnienia funkcji.
7. Wynagrodzenie tymczasowego nadzorcy sądowego ustala się w wysokości od jednej czwartej
przeciętnego miesięcznego wynagrodzenia w sektorze przedsiębiorstw bez wypłat nagród z
zysku w trzecim kwartale roku poprzedniego, ogłoszonego przez Prezesa Głównego Urzędu
Statystycznego, do jego dwukrotności.
8. W szczególnie uzasadnionych przypadkach można przyznać wyższe wynagrodzenie w
wysokości do czterokrotności przeciętnego miesięcznego wynagrodzenia, o którym mowa w ust.
7, jeżeli jest to uzasadnione zwiększonym nakładem pracy tymczasowego nadzorcy sądowego,
wynikającym w szczególności ze stopnia skomplikowania postępowania i czasu jego trwania.
9. O wynagrodzeniu tymczasowego nadzorcy sądowego orzeka sąd na jego wniosek złożony w
terminie tygodnia od dnia powiadomienia o odwołaniu lub wygaśnięcia funkcji.
Art. 269. [Odpowiednie stosowanie przepisów k.p.c.; upadek zabezpieczenia]
1. W sprawach nieuregulowanych w ustawie do postępowania zabezpieczającego przepisy
Kodeksu postępowania cywilnego o postępowaniu zabezpieczającym stosuje się odpowiednio.
2. Zabezpieczenia zastosowane przez sąd upadają z dniem otwarcia postępowania układowego,
uprawomocnienia się zarządzenia o zwrocie wniosku restrukturyzacyjnego albo postanowienia o
odrzuceniu wniosku lub oddaleniu wniosku albo umorzeniu postępowania w przedmiocie
rozpoznania wniosku. O upadku zabezpieczenia w postaci ustanowienia tymczasowego
nadzorcy sądowego obwieszcza się.
Oddział 3
Postanowienie o otwarciu postępowania układowego
Art. 270. [Rozpoznanie wniosku o otwarcie postępowania układowego]
1. Sąd rozpoznaje wniosek o otwarcie postępowania układowego na posiedzeniu niejawnym.
2. Wniosek o otwarcie postępowania układowego rozpoznaje się w terminie dwóch tygodni od
dnia złożenia wniosku, chyba że istnieje konieczność wyznaczenia rozprawy. W takim
przypadku wniosek rozpoznaje się w terminie sześciu tygodni.
Art. 271. [Postanowienie o otwarciu postępowania układowego]
1. Do postanowienia o otwarciu postępowania układowego przepisy art. 233-235 stosuje się
odpowiednio.
2. Postanowienie w przedmiocie otwarcia postępowania układowego doręcza się również
tymczasowemu nadzorcy sądowemu, jeżeli był ustanowiony.
3. Postanowienie o otwarciu postępowania układowego wydane na rozprawie doręcza się
podmiotom określonym w art. 235 ust. 2 i 3 oraz tymczasowemu nadzorcy sądowemu, jeżeli był
ustanowiony, o ile podmioty te nie były o niej zawiadomione.
Art. 272. [Zażalenie na postanowienie w przedmiocie otwarcia postępowania układowego]
 Do zażalenia na postanowienie w przedmiocie otwarcia postępowania układowego przepisy art.
236 i art. 237 stosuje się odpowiednio.
Rozdział 2
Skutki otwarcia postępowania układowego
Oddział 1
Skutki otwarcia postępowania układowego co do osoby, majątku i zobowiązań dłużnika
Art. 273. [Skutki otwarcia postępowania układowego - odesłanie]
 Po otwarciu postępowania układowego przepisy art. 238-256 stosuje się odpowiednio.
Art. 274. [Ustalenie składu masy układowej]
1. W terminie trzydziestu dni od dnia otwarcia postępowania układowego nadzorca sądowy
ustala skład masy układowej na podstawie wpisów w księgach dłużnika oraz dokumentów
bezspornych.
2. Sędzia-komisarz może postanowić, aby ustalenia składu masy układowej dokonał dłużnik pod
nadzorem nadzorcy sądowego.
Art. 275. [Sporządzenie spisu ruchomości, nieruchomości, środków pieniężnych oraz praw
majątkowych; złożenie spisu inwentarza]
1. Ustalenie składu masy układowej na dzień otwarcia postępowania układowego następuje
przez sporządzenie w systemie teleinformatycznym obsługującym postępowanie sądowe według
wzorca udostępnionego w tym systemie spisu ruchomości, nieruchomości, środków pieniężnych
oraz przysługujących dłużnikowi praw majątkowych, a także przez sporządzenie spisu
należności.
2. Nadzorca sądowy sporządza spisy, o których mowa w ust. 1, na bieżąco, w miarę ustalania
składu masy układowej. Podczas sporządzania spisu nadzorca sądowy usuwa błędnie wpisane
pozycje.
3. Po zakończeniu ustalania składu masy układowej nadzorca sądowy składa spis inwentarza,
który obejmuje raporty ze sporządzonych według stanu na dzień otwarcia postępowania
układowego spisów:
1) ruchomości, nieruchomości, środków pieniężnych oraz przysługujących dłużnikowi praw
majątkowych;
2) należności.
Oddział 2
Wpływ otwarcia postępowania układowego na postępowania sądowe, administracyjne,
sądowoadministracyjne i przed sądami polubownymi
Art. 276. [Dochodzenie wierzytelności podlegających umieszczeniu w spisie wierzytelności
w postępowaniach sądowych]
 Otwarcie postępowania układowego nie wyłącza możliwości wszczęcia przez wierzyciela
postępowań sądowych, administracyjnych, sądowoadministracyjnych i przed sądami
polubownymi w celu dochodzenia wierzytelności podlegających umieszczeniu w spisie
wierzytelności. Koszty postępowania obciążają wszczynającego postępowanie, jeżeli nie było
przeszkód do umieszczenia wierzytelności w całości w spisie wierzytelności.
Art. 277. [Status nadzorcy sądowego w postępowaniach]
1. Nadzorca sądowy wstępuje z mocy prawa do postępowań sądowych, administracyjnych,
sądowoadministracyjnych oraz przed sądami polubownymi, dotyczących masy układowej.
2. W sprawach cywilnych nadzorca sądowy ma uprawnienia interwenienta ubocznego albo
uczestnika postępowania, do którego przepisy o współuczestnictwie jednolitym stosuje się
odpowiednio.
3. W postępowaniach administracyjnych, sądowoadministracyjnych oraz przed sądami
polubownymi nadzorca sądowy ma prawa strony.
4. W postępowaniach, o których mowa w ust. 1, uznanie roszczenia, zrzeczenie się roszczenia,
zawarcie ugody lub przyznanie okoliczności istotnych dla sprawy przez dłużnika bez zgody
nadzorcy sądowego nie wywiera skutków prawnych.
Art. 278. [Zawieszenie postępowania egzekucyjnego]
1. Postępowanie egzekucyjne dotyczące wierzytelności objętej z mocy prawa układem, wszczęte
przed dniem otwarcia postępowania układowego, ulega zawieszeniu z mocy prawa z dniem
otwarcia postępowania. Na wniosek dłużnika lub nadzorcy sądowego sędzia-komisarz
postanowieniem stwierdza zawieszenie postępowania egzekucyjnego. Postanowienie to doręcza
się również organowi egzekucyjnemu.
2. Sumy uzyskane w zawieszonym postępowaniu egzekucyjnym, a jeszcze niewydane, przelewa
się do masy układowej niezwłocznie po wydaniu postanowienia o otwarciu postępowania
układowego.
3. Przepisy art. 259 ust. 2-4 stosuje się odpowiednio.
Art. 279. [Egzekucja z przedmiotu zabezpieczenia zastawem lub hipoteką]
 W postępowaniu układowym przepis art. 260 stosuje się odpowiednio.
Rozdział 3
Przebieg postępowania układowego
Art. 280. [Obowiązki nadzorcy sądowego w postępowaniu układowym]
1. W terminie trzydziestu dni od dnia otwarcia postępowania układowego nadzorca sądowy
sporządza i składa sędziemu-komisarzowi:
1) plan restrukturyzacyjny uwzględniający propozycje restrukturyzacji przedstawione przez
dłużnika;
2) spis wierzytelności.
2. W terminie co najmniej trzydziestu dni przed dniem rozpoczęcia procedury głosowania w trybie
art. 110 ust. 7 albo przed dniem zwołania zgromadzenia wierzycieli w celu głosowania nad
układem nadzorca sądowy sporządza i składa sędziemu-komisarzowi:
1) test zaspokojenia, o którym mowa w art. 10a ust. 1;
2) opinię o możliwości wykonania układu zgodnie z propozycjami układowymi złożonymi
przez podmioty, o których mowa w art. 155;
3) test prywatnego wierzyciela lub test prywatnego inwestora, o których mowa w art. 140.
3. Uczestnicy postępowania mogą złożyć zastrzeżenia do dokumentów, o których mowa w ust. 2,
w terminie dwóch tygodni od dnia ich sporządzenia. Nadzorca sądowy w terminie dwóch tygodni
uwzględnia zastrzeżenia i dokonuje zmian w dokumentach, do których złożono zastrzeżenia, albo
składa do akt oświadczenie o nieuwzględnieniu zastrzeżeń wraz z uzasadnieniem. Wniesienie
zastrzeżeń nie wpływa na termin rozpoczęcia procedury głosowania oraz na termin zwołania
zgromadzenia wierzycieli.
Art. 281. [Termin zgromadzenia wierzycieli]
1. Sędzia-komisarz niezwłocznie po złożeniu planu restrukturyzacyjnego oraz zatwierdzeniu spisu
wierzytelności wyznacza termin zgromadzenia wierzycieli w celu głosowania nad układem.
2. Przepis art. 263 ust. 2 stosuje się odpowiednio.
Art. 282. [Zawiadomienie wierzycieli o terminie zgromadzenia wierzycieli]
1. Do zawiadamiania wierzycieli o terminie zgromadzenia wierzycieli przepis art. 264 ust. 1
stosuje się odpowiednio.
2. Do wierzyciela, którego dotyczy sprzeciw, jeżeli nie został on prawomocnie rozpoznany do dnia
zwołania zgromadzenia wierzycieli, przepisy art. 264 ust. 1 i ust. 2 zdanie drugie stosuje się
odpowiednio.
DZIAŁ IV
Postępowanie sanacyjne
Rozdział 1
Postępowanie o otwarcie postępowania sanacyjnego
Oddział 1
Wniosek o otwarcie postępowania sanacyjnego
Art. 283. [Legitymacja do złożenia wniosku o otwarcie postępowania sanacyjnego]
1. Wniosek o otwarcie postępowania sanacyjnego w stosunku do osoby prawnej wpisanej do
Krajowego Rejestru Sądowego może zgłosić również kurator ustanowiony na podstawie art. 42
§ 1 Kodeksu cywilnego.
2. Wniosek o otwarcie postępowania sanacyjnego w stosunku do niewypłacalnej osoby prawnej
może zgłosić również jej wierzyciel osobisty.
Art. 284. [Wymogi formalne wniosku o otwarcie postępowania sanacyjnego]
1. Wniosek o otwarcie postępowania sanacyjnego powinien zawierać:
1) imię i nazwisko dłużnika albo jego nazwę oraz numer PESEL albo numer w Krajowym
Rejestrze Sądowym, a w przypadku ich braku - inne dane umożliwiające jego jednoznaczną
identyfikację, firmę, pod którą działa dłużnik, miejsce zamieszkania albo siedzibę, adres, a
jeżeli dłużnikiem jest spółka osobowa, osoba prawna albo inna jednostka organizacyjna
nieposiadająca osobowości prawnej, której odrębna ustawa przyznaje zdolność prawną -
imiona i nazwiska reprezentantów, w tym likwidatorów, jeżeli są ustanowieni, oraz numery
PESEL albo numery w Krajowym Rejestrze Sądowym reprezentantów, a w przypadku ich
braku - inne dane umożliwiające ich jednoznaczną identyfikację, a ponadto w przypadku
spółki osobowej - imiona i nazwiska albo nazwę, numery PESEL albo numery w Krajowym
Rejestrze Sądowym, a w przypadku ich braku - inne dane umożliwiające jednoznaczną
identyfikację oraz miejsce zamieszkania albo siedzibę wspólników odpowiadających za
zobowiązania spółki bez ograniczenia całym swoim majątkiem;
1a) NIP, jeżeli dłużnik ma taki numer;
2) wskazanie miejsc, w których znajduje się przedsiębiorstwo lub inny majątek dłużnika;
3) wstępny plan restrukturyzacyjny wraz z uzasadnieniem wskazującym, że jego wdrożenie
przywróci dłużnikowi zdolność do wykonywania zobowiązań;
4) uprawdopodobnienie zdolności dłużnika do bieżącego zaspokajania kosztów
postępowania sanacyjnego i zobowiązań powstałych po dniu jego otwarcia;
5) wykaz wierzycieli z podaniem imienia i nazwiska albo nazwy oraz miejsca zamieszkania
albo siedziby, adresu i wysokości wierzytelności każdego z nich, terminów zapłaty,
określeniem, czy wierzytelność objęta jest układem z mocy prawa, czy może zostać objęta
układem po wyrażeniu zgody przez wierzyciela oraz czy wierzyciel posiada prawo do
głosowania nad układem, a jeżeli nie to wskazanie z jakiego powodu;
6) sumę wierzytelności z wyszczególnieniem sumy wierzytelności objętej układem z mocy
prawa oraz sumę wierzytelności, która może zostać objęta układem po wyrażeniu zgody przez
wierzyciela;
7) wykaz wierzytelności spornych z podaniem imienia i nazwiska albo nazwy wierzycieli,
miejsca zamieszkania albo siedziby, ich adresów i wysokości żądanej przez każdego z nich
wierzytelności, terminów zapłaty oraz zwięzłym przedstawieniem podstawy sporu;
8) informację, czy dłużnik jest uczestnikiem podlegającego prawu polskiemu lub prawu
innego państwa członkowskiego systemu płatności lub systemu rozrachunku papierów
wartościowych lub niebędącym uczestnikiem podmiotem prowadzącym system
interoperacyjny;
9) informację, czy w jednym z dwóch ostatnich lat obrotowych:
a) dłużnik zatrudniał średniorocznie 250 lub więcej pracowników lub
b) dłużnik osiągnął roczny obrót netto ze sprzedaży towarów, wyrobów i usług oraz
operacji finansowych przekraczający równowartość w złotych 50 milionów euro, lub
c) sumy aktywów bilansu dłużnika, sporządzonego na koniec jednego z tych lat,
przekroczyły równowartość w złotych 43 milionów euro.
1a. Przez inne dane umożliwiające jednoznaczną identyfikację, o których mowa w ust. 1 pkt 1,
rozumie się dane, o których mowa w art. 86 ust. 6.
2. W przypadku wierzytelności zabezpieczonych sumę, o której mowa w ust. 1 pkt 6, oznacza
się według tej części wierzytelności, która będzie prawdopodobnie zaspokojona z przedmiotu
zabezpieczenia.
3. Przepisy art. 228 i art. 229 stosuje się odpowiednio.
4. Jeżeli wniosek o otwarcie postępowania sanacyjnego zgłasza wierzyciel, przepisów ust. 1 pkt
3-8 i ust. 2 nie stosuje się. Wniosek wierzyciela powinien wskazywać okoliczności
uzasadniające wniosek, a ponadto zawierać uprawdopodobnienie jego wierzytelności. Przed
wydaniem orzeczenia w sprawie otwarcia postępowania sanacyjnego sąd może żądać od
dłużnika przedstawienia informacji, o których mowa w ust. 1 pkt 3-8 i ust. 2, w terminie dwóch
tygodni.
Art. 285. [Zaliczka na wydatki postępowania o otwarcie postępowania sanacyjnego]
Sąd może żądać od wnioskodawcy zaliczki na wydatki postępowania o otwarcie postępowania
sanacyjnego pod rygorem pominięcia czynności, z którą jest związane wezwanie do uiszczenia
zaliczki, albo, w przypadku wezwania do uiszczenia zaliczki na wynagrodzenie tymczasowego
nadzorcy sądowego albo tymczasowego zarządcy, pod rygorem umorzenia postępowania.
Oddział 2
Postępowanie zabezpieczające
Art. 286. [Zabezpieczenie majątku dłużnika w postępowaniu o otwarcie postępowania
sanacyjnego]
1. W postępowaniu o otwarcie postępowania sanacyjnego sąd może zabezpieczyć majątek
dłużnika przez ustanowienie tymczasowego nadzorcy sądowego, do którego stosuje się
odpowiednio przepisy o nadzorcy sądowym, z wyłączeniem przepisów art. 42-46, albo przez
ustanowienie tymczasowego zarządcy, do którego stosuje się odpowiednio przepisy o zarządcy,
z wyłączeniem przepisów art. 55-59 oraz art. 61 i art. 62. Postanowienie o ustanowieniu
tymczasowego nadzorcy sądowego albo tymczasowego zarządcy, zmianie osoby tymczasowego
nadzorcy sądowego albo tymczasowego zarządcy oraz informację o uprawomocnieniu się
postanowienia o zmianie sposobu zabezpieczenia przez odwołanie tymczasowego nadzorcy
sądowego albo tymczasowego zarządcy obwieszcza się.
1a. Dłużnikowi przysługuje zażalenie na postanowienie o ustanowieniu tymczasowego zarządcy
wydane w postępowaniu o otwarcie postępowania sanacyjnego prowadzonym na wniosek
wierzyciela.
2. Do zawieszenia postępowania egzekucyjnego oraz wynagrodzenia tymczasowego nadzorcy
sądowego oraz tymczasowego zarządcy przepisy art. 268 ust. 2-4 i 6-9 stosuje się odpowiednio.
Art. 287. [Odpowiednie stosowanie przepisów k.p.c.; upadek zabezpieczenia]
1. W sprawach nieuregulowanych w ustawie do postępowania zabezpieczającego przepisy
Kodeksu postępowania cywilnego o postępowaniu zabezpieczającym stosuje się odpowiednio.
2. Zabezpieczenia zastosowane przez sąd upadają z dniem otwarcia postępowania sanacyjnego,
uprawomocnienia się zarządzenia o zwrocie wniosku restrukturyzacyjnego albo postanowienia o
odrzuceniu wniosku lub oddaleniu wniosku albo umorzeniu postępowania w przedmiocie
rozpoznania wniosku. O upadku zabezpieczenia w postaci ustanowienia tymczasowego
nadzorcy sądowego albo tymczasowego zarządcy obwieszcza się.
Oddział 3
Postanowienie o otwarciu postępowania sanacyjnego
Art. 288. [Rozpoznanie wniosku o otwarcie postępowania sanacyjnego; elementy
obligatoryjne postanowienia; wykonywanie przez dłużnika zwykłego zarządu]
1. Do rozpoznania wniosku o otwarcie postępowania sanacyjnego przepis art. 270 stosuje się
odpowiednio.
2. Uwzględniając wniosek o otwarcie postępowania sanacyjnego, sąd wydaje postanowienie o
otwarciu postępowania sanacyjnego, do którego przepisy art. 233 i art. 234 stosuje się
odpowiednio, przy czym sąd odbiera zarząd własny dłużnikowi i wyznacza zarządcę.
3. Jeżeli skuteczne przeprowadzenie postępowania sanacyjnego wymaga osobistego udziału
dłużnika lub jego reprezentantów, a jednocześnie dają oni gwarancję należytego sprawowania
zarządu, sąd może zezwolić dłużnikowi na wykonywanie zarządu nad całością lub częścią
przedsiębiorstwa w zakresie nieprzekraczającym zakresu zwykłego zarządu. Sąd cofa
zezwolenie w przypadku zaistnienia przesłanek, o których mowa w art. 239 ust. 1.
Art. 289. [Doręczenie postanowienia o otwarciu postępowania sanacyjnego]
1. Do postanowienia w przedmiocie otwarcia postępowania sanacyjnego przepis art. 235 stosuje
się odpowiednio.
2. Postanowienie w przedmiocie otwarcia postępowania sanacyjnego doręcza się również
tymczasowemu nadzorcy sądowemu albo tymczasowemu zarządcy, jeżeli był ustanowiony.
3. Postanowienie o otwarciu postępowania sanacyjnego wydane na rozprawie doręcza się
podmiotom określonym w art. 235 ust. 2 i 3 oraz tymczasowemu nadzorcy sądowemu albo
tymczasowemu zarządcy, jeżeli był ustanowiony, o ile podmioty te nie były o niej
zawiadomione.
Art. 290. [Zażalenie na postanowienie o otwarciu postępowania sanacyjnego lub o
odmowie jego otwarcia]
1. Na postanowienie o otwarciu postępowania sanacyjnego wydane na wniosek wierzyciela
zażalenie przysługuje wyłącznie dłużnikowi.
2. Na postanowienie o odmowie otwarcia postępowania sanacyjnego zażalenie przysługuje
dłużnikowi oraz wnioskodawcy.
3. Do zażalenia na postanowienie w przedmiocie otwarcia postępowania sanacyjnego przepisy
art. 236 ust. 2 i art. 237 stosuje się odpowiednio.
Rozdział 2
Skutki otwarcia postępowania sanacyjnego
Oddział 1
Skutki otwarcia postępowania sanacyjnego co do osoby dłużnika
Art. 291. [Obowiązki dłużnika pozbawionego zarządu przedsiębiorstwem]
1. Po otwarciu postępowania sanacyjnego dłużnik, któremu nie udzielono zezwolenia, o którym
mowa w art. 288 ust. 3, wskazuje i wydaje zarządcy cały swój majątek oraz wydaje dokumenty
dotyczące jego działalności, majątku oraz rozliczeń, w szczególności księgi rachunkowe, inne
ewidencje prowadzone dla celów podatkowych i korespondencję. Wykonanie tych obowiązków
dłużnik potwierdza w formie oświadczenia na piśmie, które składa sędziemu-komisarzowi.
2. Dłużnik udziela sędziemu-komisarzowi i zarządcy wszelkich potrzebnych wyjaśnień
dotyczących swojego majątku i działalności.
Art. 292. [Obowiązki dłużnika wykonującego zarząd przedsiębiorstwem]
 W przypadku udzielenia dłużnikowi zezwolenia, o którym mowa w art. 288 ust. 3, jeżeli sąd nie
nałoży na dłużnika dalej idących obowiązków, dłużnik udziela sędziemu-komisarzowi i
zarządcy wszelkich potrzebnych wyjaśnień, udostępnia dokumenty dotyczące jego
przedsiębiorstwa i majątku oraz umożliwia zarządcy zapoznanie się z przedsiębiorstwem
dłużnika, w szczególności z jego księgami rachunkowymi.
Art. 293. [Wygaśnięcie pełnomocnictw]
 Otwarcie postępowania sanacyjnego powoduje wygaśnięcie prokury oraz innych
pełnomocnictw udzielonych przez dłużnika. Zarządca może w toku postępowania sanacyjnego
udzielać pełnomocnictw, w tym prokury.
Oddział 2
Skutki otwarcia postępowania sanacyjnego co do majątku dłużnika
Art. 294. [Masa sanacyjna]
 Z dniem otwarcia postępowania sanacyjnego mienie służące prowadzeniu przedsiębiorstwa oraz
mienie należące do dłużnika stają się masą sanacyjną.
Art. 295. [Wyłączenia z masy sanacyjnej; wykonywanie zobowiązań, ustanowienie
zabezpieczenia]
 W postępowaniu sanacyjnym przepisy art. 242-246 stosuje się odpowiednio.
Art. 296. [Ustalenie składu masy sanacyjnej]
1. Skład masy sanacyjnej ustala zarządca.
2. Do ustalenia składu masy sanacyjnej przepisy art. 274 ust. 1 i art. 275 stosuje się
odpowiednio.
Oddział 3
Skutki otwarcia postępowania sanacyjnego co do zobowiązań dłużnika
Art. 297. [Skutki otwarcia postępowania sanacyjnego dla zobowiązań dłużnika]
 W postępowaniu sanacyjnym przepisy art. 247-256 stosuje się odpowiednio.
Art. 298. [Odstąpienie od umowy wzajemnej]
1. Zarządca może odstąpić od umowy wzajemnej, która nie została wykonana w całości lub
części przed dniem otwarcia postępowania sanacyjnego, za zgodą sędziego-komisarza, jeżeli
świadczenie drugiej strony wynikające z tej umowy jest świadczeniem niepodzielnym.
2. Jeżeli świadczenie drugiej strony wynikające z umowy, o której mowa w ust. 1, jest
świadczeniem podzielnym, przepis ust. 1 stosuje się odpowiednio w zakresie, w jakim
świadczenie drugiej strony miało zostać wykonane po dniu otwarcia postępowania sanacyjnego.
3. Wyrażając zgodę, o której mowa w ust. 1, sędzia-komisarz kieruje się celem postępowania
sanacyjnego i bierze pod uwagę ważny interes drugiej strony umowy.
4. Na postanowienie sędziego-komisarza zażalenie przysługuje dłużnikowi oraz drugiej stronie
umowy.
5. Na żądanie drugiej strony złożone w formie pisemnej z datą pewną, zarządca w terminie
dwóch tygodni od dnia doręczenia żądania składa do sędziego-komisarza wniosek o zgodę na
odstąpienie od umowy, o czym informuje drugą stronę, albo informuje drugą stronę, że nie
zamierza takiego wniosku złożyć. Brak informacji ze strony zarządcy albo informacja, że nie
zamierza on złożyć wniosku, skutkuje utratą prawa do złożenia wniosku o zgodę sędziego-
komisarza na odstąpienie od umowy.
6. Jeżeli zarządca poinformował drugą stronę o złożeniu wniosku do sędziego-komisarza, druga
strona może wstrzymać się ze spełnieniem świadczenia do dnia uprawomocnienia się
postanowienia sędziego-komisarza oddalającego wniosek zarządcy albo do chwili złożenia przez
zarządcę oświadczenia o odstąpieniu od umowy.
7. Jeżeli zarządca odstąpił od umowy, druga strona może żądać zwrotu świadczenia spełnionego
po otwarciu postępowania sanacyjnego, a przed dojściem do niej oświadczenia o odstąpieniu od
umowy, jeżeli świadczenie to znajduje się w majątku dłużnika. W przypadku gdy jest to
niemożliwe, druga strona może dochodzić jedynie wierzytelności z tytułu wykonania
zobowiązania i poniesionych strat. Wierzytelności te nie są objęte układem.
Art. 299. [Wypowiedzenie umowy ramowej]
1. Uprawnienie zarządcy do odstąpienia, o którym mowa w art. 298, nie dotyczy umowy
ramowej, o której mowa w art. 250 ust. 1.
2. Każda ze stron może wypowiedzieć umowę ramową, o której mowa w art. 250 ust. 1, z
zachowaniem ustalonego w tej umowie sposobu rozliczenia stron na wypadek rozwiązania
umowy.
3. Do poszczególnych umów szczegółowych mających za przedmiot terminowe operacje
finansowe, pożyczki instrumentów finansowych lub sprzedaż instrumentów finansowych ze
zobowiązaniem do ich odkupu, nawet jeżeli nie zostały one zawarte w wykonaniu umowy
ramowej, o której mowa w art. 250 ust. 1, przepisu art. 298 nie stosuje się.
Art. 300. [Wpływ otwarcia postępowania sanacyjnego na stosunki pracownicze]
 Otwarcie postępowania sanacyjnego wpływa na stosunki pracy i wywołuje w zakresie praw i
obowiązków pracowników i pracodawcy takie same skutki, jak ogłoszenie upadłości, przy czym
uprawnienia syndyka wykonuje zarządca.
Oddział 4
Skutki otwarcia postępowania sanacyjnego co do spadków nabytych przez dłużnika
Art. 301. [Powołanie dłużnika do spadku]
1. Jeżeli do spadku otwartego po dniu otwarcia postępowania sanacyjnego powołany zostaje
dłużnik, spadek wchodzi do masy sanacyjnej. Zarządca nie składa oświadczenia o przyjęciu
spadku, a spadek uważa się za przyjęty z dobrodziejstwem inwentarza.
2. Jeżeli otwarcie spadku nastąpiło przed dniem otwarcia postępowania sanacyjnego, a do dnia
otwarcia postępowania nie upłynął jeszcze termin do złożenia oświadczenia o przyjęciu lub
odrzuceniu spadku i powołany spadkobierca oświadczenia takiego nie złożył, przepis ust. 1
stosuje się odpowiednio.
3. W przypadku ustanowienia zapisów zwykłych i zapisów windykacyjnych na rzecz dłużnika
objętego postępowaniem sanacyjnym przepisy ust. 1 i 2 stosuje się odpowiednio.
Art. 302. [Rozporządzanie spadkiem przez dłużnika]
1. Umowa zbycia całości lub części spadku albo całości lub części udziału spadkowego zawarta
przez dłużnika po dniu otwarcia postępowania sanacyjnego jest nieważna.
2. Dokonana przez dłużnika po dniu otwarcia postępowania sanacyjnego czynność, przez którą
dłużnik rozporządził udziałem w przedmiocie należącym do spadku, jak i jego zgoda na
rozporządzenie udziałem w przedmiocie należącym do spadku przez innego spadkobiercę jest
nieważna.
Art. 303. [Bezskuteczność oświadczenia o odrzuceniu spadku lub zapisu windykacyjnego]
 Oświadczenie dłużnika o odrzuceniu spadku lub zapisu windykacyjnego jest bezskuteczne w
stosunku do masy sanacyjnej, jeżeli zostało złożone po dniu otwarcia postępowania sanacyjnego.
Oddział 5
Bezskuteczność i zaskarżanie czynności dłużnika
Art. 304. [Przesłanki bezskuteczności czynności prawnej]
1. Bezskuteczne w stosunku do masy sanacyjnej są czynności prawne, nieodpłatne albo
odpłatne, którymi dłużnik rozporządził swoim majątkiem, jeżeli wartość świadczenia dłużnika
przewyższa w istotnym stopniu wartość świadczenia otrzymanego przez dłużnika lub
zastrzeżonego dla dłużnika lub dla osoby trzeciej, dokonane w ciągu roku przed dniem złożenia
wniosku o otwarcie postępowania sanacyjnego.
2. Do ugody sądowej, uznania powództwa i zrzeczenia się roszczenia przepis ust. 1 stosuje się
odpowiednio.
3. Bezskuteczne w stosunku do masy sanacyjnej są zabezpieczenia, które nie zostały
ustanowione bezpośrednio w związku z otrzymaniem przez dłużnika świadczenia, ustanowione
przez dłużnika w ciągu roku przed dniem złożenia wniosku o otwarcie postępowania
sanacyjnego.
4. Bezskuteczne w stosunku do masy sanacyjnej są zabezpieczenia w części, która w dniu
ustanowienia zabezpieczenia przewyższa więcej niż o połowę wartość zabezpieczonego
świadczenia otrzymanego przez dłużnika wraz z roszczeniami o świadczenia uboczne
określonymi w dokumencie stanowiącym podstawę ustanowienia zabezpieczenia, ustanowione
w ciągu roku przed dniem złożenia wniosku o otwarcie postępowania sanacyjnego.
5. Do poręczeń, gwarancji i innych podobnych czynności dokonywanych w celu zabezpieczenia
świadczenia przepisy ust. 1-4 stosuje się odpowiednio.
6. Do zabezpieczeń ustanowionych przed dniem otwarcia postępowania sanacyjnego w związku
z terminowymi operacjami finansowymi, pożyczkami instrumentów finansowych lub sprzedażą
instrumentów finansowych ze zobowiązaniem do ich odkupu, o których mowa w art. 250 ust. 1,
przepisów ust. 1-4 nie stosuje się.
Art. 305. [Obniżenie wynagrodzenia reprezentanta lub pracownika dłużnika]
1. Jeżeli wynagrodzenie za pracę reprezentanta dłużnika lub pracownika dłużnika wykonującego
zadania w zakresie zarządu przedsiębiorstwem lub wynagrodzenie osoby świadczącej usługi
związane z zarządem lub nadzorem nad przedsiębiorstwem dłużnika, określone w:
1) umowie o pracę,
2) umowie o świadczenie usług,
3) uchwale organu dłużnika
- zawartej lub podjętej przed dniem otwarcia postępowania sanacyjnego jest rażąco wyższe od
przeciętnego wynagrodzenia za tego rodzaju pracę lub usługi i nie jest uzasadnione nakładem
pracy, sędzia-komisarz z urzędu albo na wniosek zarządcy uznaje, że określona część
wynagrodzenia, przypadająca za okres przed dniem otwarcia postępowania sanacyjnego, nie
dłuższy jednak niż trzy miesiące przed dniem złożenia wniosku o otwarcie postępowania
sanacyjnego, jest bezskuteczna w stosunku do masy sanacyjnej, chociażby wynagrodzenie
zostało już wypłacone.
2. Sędzia-komisarz może uznać za bezskuteczne w całości lub części w stosunku do masy
sanacyjnej wynagrodzenie reprezentanta dłużnika, pracownika dłużnika wykonującego zadania
w zakresie zarządu przedsiębiorstwem lub osoby świadczącej usługi związane z zarządem lub
nadzorem nad przedsiębiorstwem dłużnika, przypadające za czas po otwarciu postępowania
sanacyjnego, jeżeli ze względu na objęcie zarządu przez zarządcę nie jest ono uzasadnione
nakładem pracy.
3. W przypadkach, o których mowa w ust. 1 i 2, sędzia-komisarz określa podlegające
zaspokojeniu z masy sanacyjnej wynagrodzenie w wysokości odpowiedniej do pracy wykonanej
przez reprezentanta dłużnika, pracownika dłużnika wykonującego zadania w zakresie zarządu
przedsiębiorstwem lub osobę świadczącą usługi związane z zarządem lub nadzorem nad
przedsiębiorstwem dłużnika.
4. Sędzia-komisarz wydaje postanowienie po wysłuchaniu zarządcy oraz reprezentanta dłużnika,
pracownika dłużnika wykonującego zadania w zakresie zarządu przedsiębiorstwem lub osoby
świadczącej usługi związane z zarządem lub nadzorem nad przedsiębiorstwem dłużnika.
5. Na postanowienie zażalenie przysługuje również reprezentantowi dłużnika, pracownikowi
dłużnika wykonującemu zadania w zakresie zarządu przedsiębiorstwem lub osobie świadczącej
usługi związane z zarządem lub nadzorem nad przedsiębiorstwem dłużnika.
6. Do świadczeń przysługujących w związku z rozwiązaniem stosunku pracy albo umowy o
usługi związane z zarządem przedsiębiorstwem przepisy ust. 1-4 stosuje się odpowiednio, z tym
że ograniczenie wysokości tych świadczeń następuje do wysokości określonych według zasad
powszechnie obowiązujących.
Art. 306. [Ustalenie bezskuteczności czynności prawnej]
1. Powództwo w sprawach o ustalenie bezskuteczności czynności oraz w innych sprawach, w
których podstawą roszczenia jest bezskuteczność czynności, może wytoczyć zarządca. W
sprawach tych nie ponosi on opłat sądowych.
2. Ustalenie bezskuteczności czynności po upływie roku od dnia otwarcia postępowania
sanacyjnego jest niedopuszczalne, chyba że na podstawie Kodeksu cywilnego uprawnienie to
wygasło wcześniej. Termin ten nie ma zastosowania, jeżeli żądanie ustalenia bezskuteczności
czynności zostało zgłoszone w drodze zarzutu.
Art. 307. [Skutki bezskuteczności czynności prawnej]
1. Jeżeli czynność dłużnika jest bezskuteczna z mocy prawa lub została uznana za bezskuteczną,
to, co wskutek tej czynności ubyło z majątku dłużnika lub do niego nie weszło, podlega
przekazaniu do masy sanacyjnej, a jeżeli przekazanie w naturze jest niemożliwe, do masy
sanacyjnej wpłaca się równowartość w pieniądzu.
2. Za zgodą sędziego-komisarza druga strona czynności może zwolnić się z obowiązku
przekazania do masy sanacyjnej tego, co wskutek tej czynności z majątku dłużnika ubyło, przez
zapłatę różnicy między wartością rynkową świadczenia dłużnika z dnia zawarcia umowy, a
wartością świadczenia otrzymanego przez dłużnika.
3. Jeżeli osoba obowiązana do przekazania składników majątkowych do masy sanacyjnej nie
wykona swojego obowiązku na wezwanie zarządcy, a obowiązek przekazania składników
majątkowych do masy sanacyjnej nie został stwierdzony prawomocnym orzeczeniem, zarządca
może w drodze powództwa żądać nakazania przekazania składników majątkowych do masy
sanacyjnej. Powództwo wnosi się do sądu restrukturyzacyjnego.
3a. Sąd restrukturyzacyjny może zabezpieczyć powództwo przez ustanowienie zakazu zbywania
lub obciążania składników majątkowych objętych powództwem.
4. Na postanowienie, o którym mowa w ust. 2, przysługuje zażalenie do sądu
restrukturyzacyjnego drugiej instancji.
5. (uchylony).
6. W przypadkach, o których mowa w ust. 1, świadczenie wzajemne osoby trzeciej zwraca się
tej osobie, jeżeli znajduje się w masie sanacyjnej oddzielnie od innego majątku lub o ile masa
sanacyjna jest nim wzbogacona. Jeżeli świadczenie nie podlega zwrotowi, osoba trzecia może
dochodzić wierzytelności. Wierzytelność ta jest objęta układem.
Art. 308. [Odesłanie do przepisów k.c.]
 W sprawach nieuregulowanych przepisami art. 304-307 do zaskarżenia czynności prawnych
dłużnika, dokonanych z pokrzywdzeniem wierzycieli, przepisy Kodeksu cywilnego o ochronie
wierzyciela w przypadku niewypłacalności dłużnika stosuje się odpowiednio.
Art. 309. [Wyłączenie stosowania przepisów w przypadku uczestników systemu płatności
lub systemu rozrachunku papierów wartościowych]
1. Przepisów umożliwiających zaskarżanie czynności prawnych lub określających
bezskuteczność czynności prawnych dokonanych przez dłużnika nie stosuje się do
kompensowania dokonanego zgodnie z art. 254 i jego wyników.
2. Przepisów umożliwiających zaskarżanie czynności prawnych lub określających
bezskuteczność czynności prawnych dokonanych przez dłużnika nie stosuje się do umowy o
ustanowienie zabezpieczenia finansowego, o której mowa w ustawie z dnia 2 kwietnia 2004 r. o
niektórych zabezpieczeniach finansowych, oraz do wykonania zobowiązań wynikających z
takiej umowy.
Oddział 6
Wpływ postępowania sanacyjnego na postępowania sądowe, administracyjne,
sądowoadministracyjne i przed sądami polubownymi
Art. 310. [Otwarcie postępowania sanacyjnego a dochodzenie wierzytelności w drodze
innych postępowań]
 Otwarcie postępowania sanacyjnego nie wyłącza możliwości wszczęcia przez wierzyciela
postępowań sądowych, administracyjnych, sądowoadministracyjnych i przed sądami
polubownymi w celu dochodzenia wierzytelności podlegających umieszczeniu w spisie
wierzytelności. Koszty postępowania obciążają wszczynającego postępowanie, jeżeli nie było
przeszkód do umieszczenia wierzytelności w całości w spisie wierzytelności.
Art. 311. [Status zarządcy w postępowaniach sądowych]
1. Postępowania sądowe, administracyjne, sądowoadministracyjne i przed sądami polubownymi
dotyczące masy sanacyjnej mogą być wszczęte i prowadzone wyłącznie przez zarządcę albo
przeciwko niemu. Postępowania te zarządca prowadzi w imieniu własnym na rzecz dłużnika.
2. Do postępowań w sprawach o należne od dłużnika alimenty oraz odszkodowania i renty z
tytułu odszkodowania za wywołanie choroby, niezdolności do pracy, kalectwa lub śmierci oraz z
tytułu zamiany uprawnień objętych treścią prawa dożywocia na dożywotnią rentę przepisu ust. 1
nie stosuje się.
3. Do postępowań przed sądami polubownymi przepisy art. 174 § 1 pkt 4 i 5 oraz art. 180 § 1
pkt 5 Kodeksu postępowania cywilnego stosuje się odpowiednio.
Art. 312. [Zawieszenie postępowań egzekucyjnych, uchylenie zajęć]
1. Postępowanie egzekucyjne skierowane do majątku dłużnika wchodzącego w skład masy
sanacyjnej wszczęte przed dniem otwarcia postępowania sanacyjnego ulega zawieszeniu z mocy
prawa z dniem otwarcia postępowania. Na wniosek dłużnika lub zarządcy sędzia-komisarz
postanowieniem stwierdza zawieszenie postępowania egzekucyjnego. Postanowienie doręcza się
również organowi egzekucyjnemu.
2. Sędzia-komisarz na wniosek dłużnika lub zarządcy może uchylić zajęcie dokonane przed
dniem otwarcia postępowania sanacyjnego w postępowaniu egzekucyjnym lub
zabezpieczającym skierowanym do majątku dłużnika wchodzącego w skład masy sanacyjnej,
jeżeli jest to konieczne dla dalszego prowadzenia przedsiębiorstwa. Przepis ust. 1 zdanie trzecie
stosuje się odpowiednio.
3. Sumy uzyskane w zawieszonym postępowaniu egzekucyjnym, a jeszcze niewydane, przelewa
się do masy sanacyjnej niezwłocznie po wydaniu postanowienia o otwarciu postępowania
sanacyjnego.
4. Skierowanie egzekucji do majątku dłużnika wchodzącego w skład masy sanacyjnej oraz
wykonanie postanowienia o zabezpieczeniu roszczenia lub zarządzenia zabezpieczenia
roszczenia na tym majątku jest niedopuszczalne po dniu otwarcia postępowania sanacyjnego.
5. Do egzekucji świadczeń alimentacyjnych oraz rent z tytułu odszkodowania za wywołanie
choroby, niezdolności do pracy, kalectwa lub śmierci oraz z tytułu zamiany uprawnień objętych
treścią prawa dożywocia na dożywotnią rentę przepisów ust. 1-4 nie stosuje się.
6. W odniesieniu do roszczeń, co do których jest niedopuszczalne wszczęcie postępowania
egzekucyjnego oraz wykonanie postanowienia o zabezpieczeniu roszczenia lub zarządzenia
zabezpieczenia roszczenia, z dniem otwarcia postępowania sanacyjnego bieg przedawnienia
roszczenia nie rozpoczyna się, a rozpoczęty ulega zawieszeniu przez czas trwania postępowania
sanacyjnego.
Rozdział 3
Przygotowanie i realizacja planu restrukturyzacyjnego
Art. 313. [Termin do złożenia planu restrukturyzacyjnego]
1. Zarządca w porozumieniu z dłużnikiem składa sędziemu-komisarzowi plan restrukturyzacyjny
w terminie trzydziestu dni od dnia otwarcia postępowania sanacyjnego. Jeżeli zarządca nie
porozumie się z dłużnikiem co do treści planu, składa plan, dołączając zastrzeżenia dłużnika i
uzasadnienie przyczyn, dla których tych zastrzeżeń nie uwzględnił.
2. W uzasadnionych przypadkach termin do złożenia planu restrukturyzacyjnego może zostać
przedłużony przez sędziego-komisarza do trzech miesięcy.
Art. 314. [Zasady zwalniania pracowników w planie restrukturyzacyjnym]
 Jeżeli w postępowaniu sanacyjnym przewiduje się redukcję zatrudnienia z wykorzystaniem
uprawnień zarządcy, o których mowa w art. 300, oraz podjęcie czynności określonych w art. 298
lub art. 323, w planie restrukturyzacyjnym dodatkowo wskazuje się zasady zwalniania
pracowników, w szczególności liczbę pracowników objętych zamiarem zwolnienia, okres, w
którym nastąpi takie zwolnienie, oraz proponowane kryteria zwalniania pracowników, mienie
podlegające zbyciu oraz umowy, od których zarządca zamierza odstąpić.
Art. 315. [Zatwierdzenie planu restrukturyzacyjnego]
1. Sędzia-komisarz wydaje postanowienie w przedmiocie zatwierdzenia planu
restrukturyzacyjnego po uzyskaniu opinii rady wierzycieli.
2. Sędzia-komisarz może wydać zakaz wdrażania niektórych działań przewidzianych w planie
restrukturyzacyjnym oraz nakazać realizację innych działań, kierując się celami postępowania
sanacyjnego i ochroną słusznych praw wierzycieli oraz osób trzecich niebędących uczestnikami
postępowania.
Art. 316. [Realizacja planu restrukturyzacyjnego]
 Zarządca realizuje plan restrukturyzacyjny po zatwierdzeniu przez sędziego-komisarza.
Art. 317. [Działania zmierzające do przywrócenia dłużnikowi zdolności regulowania
zobowiązań]
 Przed zatwierdzeniem planu restrukturyzacyjnego zarządca może podjąć działania mające na celu
przywrócenie dłużnikowi zdolności wykonywania zobowiązań, jeżeli brak ich niezwłocznego
podjęcia istotnie utrudniłby możliwość osiągnięcia celu postępowania sanacyjnego. O zamiarze
podjęcia działań zarządca informuje sędziego-komisarza, który może w terminie trzech dni
zakazać podjęcia wskazanych działań.
Art. 318. [Zmiana planu restrukturyzacyjnego]
 Plan restrukturyzacyjny może być zmieniany w toku jego realizacji, stosownie do zmiany
okoliczności sprawy. Do zmiany planu restrukturyzacyjnego przepisy art. 263 ust. 2 oraz art. 314 i
art. 315 stosuje się odpowiednio.
Art. 319. [Zgoda na udzielenie pomocy publicznej]
 Jeżeli plan restrukturyzacyjny zakłada udzielenie pomocy publicznej, do której udzielenia jest
konieczna zgoda właściwego organu, zarządca niezwłocznie po zatwierdzeniu planu
restrukturyzacyjnego wszczyna postępowanie w celu uzyskania takiej zgody.
Rozdział 4
Przebieg postępowania sanacyjnego
Art. 320. [Termin sporządzenia i złożenia określonych dokumentów w postępowaniu
sanacyjnym]
1. Zarządca sporządza i składa sędziemu-komisarzowi spis wierzytelności w terminie trzydziestu
dni od dnia otwarcia postępowania sanacyjnego.
2. W terminie co najmniej trzydziestu dni przed dniem rozpoczęcia procedury głosowania w trybie
art. 110 ust. 7 albo przed dniem zwołania zgromadzenia wierzycieli w celu głosowania nad
układem zarządca sporządza i składa sędziemu-komisarzowi:
1) test zaspokojenia, o którym mowa w art. 10a ust. 1;
2) opinię o możliwości wykonania układu zgodnie z propozycjami układowymi złożonymi
przez podmioty, o których mowa w art. 155;
3) test prywatnego wierzyciela lub test prywatnego inwestora, o których mowa w art. 140;
4) sprawozdanie z wykonania planu restrukturyzacyjnego w toku postępowania sanacyjnego
oraz informację o efektach podjętych działań, a także głównych działaniach, które zgodnie z
planem restrukturyzacyjnym zostaną podjęte po przyjęciu układu.
3. Uczestnicy postępowania mogą złożyć zastrzeżenia do dokumentów, o których mowa w ust. 2,
w terminie dwóch tygodni od dnia ich sporządzenia. Zarządca w terminie dwóch tygodni
uwzględnia zastrzeżenia i dokonuje zmian w dokumentach, do których złożono zastrzeżenia, albo
składa do akt oświadczenie o nieuwzględnieniu zastrzeżeń wraz z uzasadnieniem. Wniesienie
zastrzeżeń nie wpływa na termin rozpoczęcia procedury głosowania oraz na termin zwołania
zgromadzenia wierzycieli.
Art. 321. [Zwołanie zgromadzenia wierzycieli]
1. Sędzia-komisarz zwołuje zgromadzenie wierzycieli w celu głosowania nad układem
niezwłocznie po zrealizowaniu całości lub części planu restrukturyzacyjnego przewidzianej do
wykonania w toku postępowania sanacyjnego, nie później jednak niż przed upływem dwunastu
miesięcy od dnia otwarcia postępowania sanacyjnego.
2. Jeżeli w terminie, o którym mowa w ust. 1, nie został zatwierdzony spis wierzytelności lub nie
została zakończona procedura uzyskiwania zgody na udzielenie pomocy publicznej, sędziakomisarz zwołuje zgromadzenie wierzycieli w celu głosowania nad układem niezwłocznie po
zatwierdzeniu spisu wierzytelności lub zakończeniu procedury uzyskiwania zgody na udzielenie
pomocy publicznej.
Art. 322. [Zawiadomienie wierzycieli o terminie zgromadzenia wierzycieli]
1. Do zawiadamiania wierzycieli o terminie zgromadzenia wierzycieli przepis art. 264 ust. 1
stosuje się odpowiednio.
2. Do wierzyciela, którego dotyczy sprzeciw, jeżeli nie został on prawomocnie rozpoznany do dnia
zwołania zgromadzenia wierzycieli, przepisy art. 264 ust. 1 i ust. 2 zdanie drugie stosuje się
odpowiednio.
Art. 323. [Sprzedaż składników masy sanacyjnej]
1. Mienie należące do dłużnika i wchodzące w skład masy sanacyjnej oraz składniki majątkowe, o
których mowa w art. 307 ust. 1, mogą zostać zbyte przez zarządcę, za zgodą sędziego-komisarza,
który określa warunki zbycia. Przepis art. 73 stosuje się.
2. Skarbowi Państwa reprezentowanemu przez Ministra Obrony Narodowej przysługuje prawo
wykupu składników majątku służących do prowadzenia działalności w dziedzinie obronności i
bezpieczeństwa państwa.
2a. O zamiarze sprzedaży składników majątku służących do prowadzenia działalności w
dziedzinie obronności i bezpieczeństwa państwa zarządca zawiadamia Ministra Obrony
Narodowej, który może przedstawić sędziemu-komisarzowi w terminie:
1) tygodnia od dnia zawiadomienia - opinię albo
2) trzydziestu dni od dnia zawiadomienia - oświadczenie o skorzystaniu z prawa wykupu, o
którym mowa w ust. 2.
2b. Wykup, o którym mowa w ust. 2, jest dokonywany po cenie sprzedaży ustalonej na podstawie
dowodu z opinii biegłego, przy czym cena nie może być niższa niż kwota możliwa do uzyskania w
postępowaniu upadłościowym przy likwidacji na zasadach ogólnych, pomniejszona o koszty
postępowania, które należałoby ponieść w związku z likwidacją w takim trybie. Koszty opinii
biegłego ponosi Skarb Państwa.
2c. Na postanowienie ustalające cenę sprzedaży, po której jest dokonywany wykup, o którym
mowa w ust. 2, zażalenie przysługuje Ministrowi Obrony Narodowej, wierzycielom oraz
dłużnikowi.
2d. W przypadku wykupu składników majątku obciążonych zastawem rejestrowym, przepis art.
311 ust. 1ad Prawa upadłościowego stosuje się odpowiednio.
3. Sprzedaż, o której mowa w ust. 1, oraz wykup, o którym mowa w ust. 2, wywołują takie skutki
jak sprzedaż dokonana przez syndyka w postępowaniu upadłościowym.
4. Zarządca sporządza odrębny plan podziału sum uzyskanych ze sprzedaży rzeczy, wierzytelności
i praw obciążonych hipoteką, zastawem, zastawem rejestrowym, zastawem skarbowym lub
hipoteką morską zgodnie z przepisami Prawa upadłościowego.
5. W przypadku gdy zbycie składników mienia odbywa się w ramach prowadzonej działalności
gospodarczej i nie przekracza zakresu zwykłego zarządu, przepisów ust. 1-4 nie stosuje się.
DZIAŁ V
Zakończenie i umorzenie postępowania restrukturyzacyjnego
Art. 324. [Data zakończenia postępowania restrukturyzacyjnego; obwieszczenie o zakończeniu
postępowania restrukturyzacyjnego]
1. Postępowanie restrukturyzacyjne zostaje zakończone z dniem uprawomocnienia się postanowienia
o zatwierdzeniu układu albo o odmowie zatwierdzenia układu.
2. O zakończeniu postępowania restrukturyzacyjnego obwieszcza się.
Art. 325. [Uniwersalne podstawy obligatoryjnego i fakultatywnego umorzenia postępowania
restrukturyzacyjnego]
1. Sąd umarza postępowanie restrukturyzacyjne, jeżeli:
1) prowadzenie postępowania zmierzałoby do pokrzywdzenia wierzycieli;
2) dłużnik wniósł o umorzenie postępowania i zezwoliła na to rada wierzycieli;
3) układ nie został przyjęty;
4) uprawomocniło się postanowienie o ogłoszeniu upadłości dłużnika.
2. Sąd może umorzyć postępowanie restrukturyzacyjne, jeżeli z okoliczności sprawy, w
szczególności z zachowania dłużnika, wynika, że układ nie zostanie wykonany.
3. Sąd może umorzyć postępowanie restrukturyzacyjne, jeżeli dłużnik nie wykonuje poleceń
sędziego-komisarza i zezwoliła na to rada wierzycieli.
Art. 326. [Inne przesłanki umorzenia postępowania restrukturyzacyjnego]
1. Sąd umarza przyspieszone postępowanie układowe w przypadku stwierdzenia, że suma
wierzytelności spornych uprawniających do głosowania nad układem przekracza 15% sumy
wierzytelności uprawniających do głosowania nad układem, z uwzględnieniem art. 165 ust. 3 i 4.
2. Sąd umarza postępowanie układowe albo postępowanie sanacyjne, jeżeli dłużnik utracił zdolność
do bieżącego zaspokajania kosztów postępowania i zobowiązań powstałych po jego otwarciu oraz
zobowiązań, które nie mogą zostać objęte układem. Domniemywa się, że dłużnik utracił zdolność do
zaspokajania zobowiązań, jeżeli opóźnienie w ich wykonywaniu przekracza trzydzieści dni.
3. Sąd umarza postępowanie sanacyjne, jeżeli brak jest realnych możliwości przywrócenia
dłużnikowi zdolności do wykonywania zobowiązań.
Art. 327. [Zażalenie na postanowienie o umorzeniu postępowania restrukturyzacyjnego]
1. Na postanowienie o umorzeniu postępowania przysługuje zażalenie.
2. Na postanowienie oddalające wniosek o umorzenie postępowania zażalenie przysługuje wyłącznie
wnioskodawcy.
3. Zażalenie wnosi się w terminie dwóch tygodni.
4. Postanowienie o umorzeniu postępowania, postanowienie sądu drugiej instancji w przedmiocie
rozpoznania zażalenia na postanowienie o umorzeniu postępowania oraz informację o
prawomocności postanowienia o umorzeniu postępowania obwieszcza się.
Art. 328. [Uproszczony wniosek o otwarcie postępowania sanacyjnego z wnioskiem o
umorzenie postępowania układowego]
1. Jeżeli podstawą umorzenia przyspieszonego postępowania układowego albo postępowania
układowego jest przepis art. 325 ust. 1 pkt 2 albo 3 albo art. 204 ust. 2, wraz z wnioskiem o
umorzenie postępowania albo w terminie tygodnia od dnia odbycia zgromadzenia wierzycieli, na
którym nie przyjęto układu, albo w terminie do złożenia zażalenia na postanowienie o odmowie
zatwierdzenia układu lub postanowienie o umorzeniu postępowania dłużnik może złożyć
uproszczony wniosek o otwarcie postępowania sanacyjnego.
2. Uproszczony wniosek o otwarcie postępowania sanacyjnego powinien spełniać wymogi formalne
pisma procesowego oraz zawierać żądanie otwarcia postępowania sanacyjnego. Przepisu art. 284 nie
stosuje się.
Art. 329. [Odzyskanie prawa zarządu majątkiem przez dłużnika]
1. Z dniem zakończenia postępowania albo uprawomocnienia się postanowienia o umorzeniu
postępowania dłużnik odzyskuje prawo zarządu majątkiem, jeżeli był go pozbawiony lub było ono
ograniczone, chyba że układ stanowi inaczej.
2. W przypadku złożenia uproszczonego wniosku o otwarcie postępowania sanacyjnego albo o
ogłoszenie upadłości dłużnik odzyskuje prawo zarządu majątkiem, jeżeli był go pozbawiony lub było
ono ograniczone z dniem prawomocnego oddalenia lub odrzucenia wniosku albo umorzenia
postępowania o otwarcie postępowania sanacyjnego albo ogłoszenia upadłości.
Art. 330. [Wydanie dłużnikowi majątku oraz dokumentów]
1. Z uwzględnieniem art. 27 ust. 2, zarządca po uprawomocnieniu się postanowienia o umorzeniu
postępowania restrukturyzacyjnego albo postanowienia odmawiającego zatwierdzenia układu wydaje
niezwłocznie dłużnikowi jego majątek, księgi, korespondencję i dokumenty. W razie potrzeby sąd
wydaje postanowienie nakazujące przymusowe odebranie majątku.
2. Prawomocne postanowienie, o którym mowa w ust. 1 zdanie drugie, ma moc tytułu
wykonawczego.
3. W przypadku uprawomocnienia się postanowienia o zatwierdzeniu układu przepisy ust. 1 i 2
stosuje się odpowiednio, chyba że postanowienia układu stanowią inaczej.
Art. 331. [Koszty przechowywania dokumentów]
1. Jeżeli dłużnik nie odbiera ksiąg, korespondencji lub dokumentów w terminie wyznaczonym przez
zarządcę, zarządca oddaje je na przechowanie na koszt dłużnika. Zarządca może wstrzymać wydanie
dłużnikowi majątku potrzebnego na pokrycie kosztów przechowania ksiąg, korespondencji lub
dokumentów do czasu ich odebrania przez dłużnika.
2. Zarządca pokrywa koszty przechowania ksiąg, korespondencji lub dokumentów z funduszów
masy układowej lub sanacyjnej, jeżeli posiada płynne środki pozwalające na pokrycie tych kosztów.
W przypadku braku płynnych środków zarządca dokonuje za zgodą sądu likwidacji majątku w celu
pokrycia kosztów ich przechowania.
3. W przypadku braku majątku potrzebnego na pokrycie kosztów przechowania ksiąg,
korespondencji lub dokumentów sąd zasądza od dłużnika na rzecz przechowawcy koszty
przechowania. W przypadku dłużnika będącego osobą prawną albo spółką osobową sąd może
zasądzić koszty przechowania od osób upoważnionych do reprezentowania dłużnika, określając
osobę albo osoby ponoszące koszty przechowania.
4. Na postanowienie zażalenie przysługuje wyłącznie dłużnikowi, osobie zobowiązanej do
ponoszenia kosztów oraz przechowawcy.
5. Jeżeli oddanie na przechowanie ksiąg, korespondencji lub dokumentów jest niemożliwe, podlegają
one złożeniu do właściwego archiwum wraz z aktami postępowania restrukturyzacyjnego na koszt
dłużnika, z wyjątkiem dokumentacji osobowej i płacowej, do której stosuje się przepis art. 51u ust. 3
ustawy z dnia 14 lipca 1983 r. o narodowym zasobie archiwalnym i archiwach (Dz. U. z 2020 r. poz.
164). Koszty te ściąga się w trybie przepisów Kodeksu postępowania cywilnego o egzekucji opłat
sądowych. Przepisy ust. 3 i 4 stosuje się odpowiednio.
Art. 332. [Likwidacja majątku]
1. Sąd zarządza likwidację majątku i określa sposób likwidacji, jeżeli dłużnik nie odbierze swojego
majątku w terminie wyznaczonym przez zarządcę.
2. Sąd może nakazać likwidację majątku na koszt dłużnika przez przekazanie majątku na cele
dobroczynne lub w inny sposób, jeżeli likwidacja majątku w sposób określony przez sąd okaże się
niemożliwa lub nadmiernie utrudniona. Przepisy art. 331 ust. 3 i 4 stosuje się odpowiednio.
3. Na postanowienie w przedmiocie likwidacji majątku przysługuje zażalenie.
Art. 333. [Wstąpienie wierzyciela do procesów w miejsce zarządcy]
1. Po umorzeniu postępowania sanacyjnego wierzyciel w terminie trzydziestu dni od dnia wydania
postanowienia o umorzeniu tego postępowania może wstąpić w miejsce zarządcy do wszczętych
przez zarządcę postępowań o uznanie za bezskuteczną czynności dokonanej przez dłużnika z
pokrzywdzeniem wierzycieli. Wstąpienie jest skuteczne pod warunkiem uprawomocnienia się
postanowienia o umorzeniu postępowania sanacyjnego.
2. W innych postępowaniach niż określone w ust. 1 dłużnik wstępuje w miejsce zarządcy. Przepis
ust. 1 zdanie drugie stosuje się odpowiednio.
DZIAŁ VI
Uproszczony wniosek o ogłoszenie upadłości
Art. 334. [Złożenie uproszczonego wniosku o ogłoszenie upadłości]
1. Osoba uprawniona do złożenia wniosku o ogłoszenie upadłości dłużnika zgodnie z przepisami
Prawa upadłościowego może złożyć uproszczony wniosek o ogłoszenie upadłości w terminie
przewidzianym do złożenia zażalenia na postanowienie o umorzeniu postępowania
restrukturyzacyjnego albo postanowienie o odmowie zatwierdzenia układu.
2. Uproszczony wniosek o ogłoszenie upadłości powinien spełniać wymogi formalne pisma
procesowego oraz zawierać żądanie ogłoszenia upadłości. Przepisów art. 22-25 Prawa
upadłościowego nie stosuje się.
3. W obwieszczeniu o umorzeniu postępowania restrukturyzacyjnego albo o odmowie zatwierdzenia
układu poucza się o uprawnieniu, o którym mowa w ust. 1.
Art. 335. [Wstrzymanie rozpoznania wniosku]
 Rozpoznanie uproszczonego wniosku o ogłoszenie upadłości wstrzymuje się do czasu rozpoznania
zażalenia na postanowienie o umorzeniu postępowania restrukturyzacyjnego albo na postanowienie o
odmowie zatwierdzenia układu.
Art. 336. [Zabezpieczenie majątku dłużnika]
 W postępowaniu w przedmiocie ogłoszenia upadłości, mimo pełnienia funkcji przez nadzorcę
sądowego albo zarządcę, sąd może zastosować inne sposoby zabezpieczenia zgodnie z przepisami
Prawa upadłościowego o zabezpieczeniu majątku dłużnika.
Art. 337. [Zasady rozpoznania uproszczonego wniosku o ogłoszenie upadłości]
 Uproszczony wniosek o ogłoszenie upadłości rozpoznaje sąd upadłościowy zgodnie z przepisami
Prawa upadłościowego.
TYTUŁ III
Przepisy z zakresu międzynarodowego postępowania restrukturyzacyjnego
DZIAŁ I
Przepisy ogólne
Art. 338. [Wyłączenie zastosowania przepisów]
 Przepisów niniejszego tytułu nie stosuje się, jeżeli umowa międzynarodowa, której Rzeczpospolita
Polska jest stroną, albo prawo organizacji międzynarodowej, której Rzeczpospolita Polska jest
członkiem, stanowi inaczej.
Art. 339. [Prawa wierzyciela]
 Wierzyciel, którego miejsce zwykłego pobytu, miejsce zamieszkania lub siedziba znajdują się za
granicą, korzysta w postępowaniu restrukturyzacyjnym z praw, które przysługują wierzycielowi,
którego miejsce zwykłego pobytu, miejsce zamieszkania lub siedziba znajdują się w
Rzeczypospolitej Polskiej.
Art. 340. [Pełnomocnik do doręczeń]
1. Wierzyciel, który nie ma miejsca zwykłego pobytu, miejsca zamieszkania albo siedziby w
Rzeczypospolitej Polskiej albo w innym państwie członkowskim Unii Europejskiej, jeżeli nie
ustanowił w Rzeczypospolitej Polskiej pełnomocnika do prowadzenia sprawy, wskazuje
pełnomocnika do doręczeń w Rzeczypospolitej Polskiej.
2. W przypadku niewskazania pełnomocnika do doręczeń, pisma sądowe przeznaczone dla
wierzyciela, o którym mowa w ust. 1, pozostawia się w aktach sprawy ze skutkiem doręczenia.
Wierzyciela poucza się o tym przy pierwszym doręczeniu. Wierzyciela poucza się również o tym,
kto może zostać ustanowiony pełnomocnikiem.
Art. 341. [Odesłanie do przepisów k.p.c.]
 W sprawach nieuregulowanych przepisami niniejszego tytułu przepisy Kodeksu postępowania
cywilnego dotyczące międzynarodowego postępowania cywilnego stosuje się odpowiednio.
DZIAŁ II
Jurysdykcja krajowa
Art. 342. [Jurysdykcja wyłączna]
1. Do wyłącznej jurysdykcji sądów polskich należą sprawy restrukturyzacyjne, jeżeli w
Rzeczypospolitej Polskiej znajduje się główny ośrodek podstawowej działalności dłużnika.
2. Sądom polskim przysługuje również jurysdykcja, jeżeli dłużnik prowadzi w Rzeczypospolitej
Polskiej działalność gospodarczą albo ma miejsce zamieszkania lub siedzibę albo majątek.
3. Jeżeli jurysdykcja sądu polskiego jest wyłączna, postępowanie restrukturyzacyjne ma charakter
głównego postępowania restrukturyzacyjnego. W pozostałych przypadkach postępowanie
restrukturyzacyjne ma charakter ubocznego postępowania restrukturyzacyjnego.
Art. 343. [Nieskuteczność umów o jurysdykcję]
 W sprawach restrukturyzacyjnych przepisów dotyczących umów o jurysdykcję nie stosuje się.
Art. 344. [Zarządca zagraniczny]
 Ustanowienie przez sąd zagraniczny zarządcy zagranicznego do podejmowania czynności w
Rzeczypospolitej Polskiej nie wyłącza jurysdykcji krajowej sądów polskich.
DZIAŁ III
Współpraca z sądami zagranicznymi i zarządcami zagranicznymi
Art. 345. [Środki porozumiewania się z sądem i zarządcą zagranicznym]
 Sąd i sędzia-komisarz mogą porozumiewać się bezpośrednio z sądem zagranicznym i zarządcą
zagranicznym, w szczególności przez telefon, faks lub pocztę elektroniczną.
Art. 346. [Pośrednictwo sędziego-komisarza]
 Nadzorca sądowy albo zarządca ustanowieni w postępowaniu restrukturyzacyjnym porozumiewają
się z sądem zagranicznym i zarządcą zagranicznym bezpośrednio lub za pośrednictwem sędziegokomisarza.
Art. 347. [Współpraca]
 Sąd i sędzia-komisarz współpracują z sądem zagranicznym i zarządcą zagranicznym w sprawach
dotyczących tego samego dłużnika.
Art. 348. [Zakres współpracy]
 W ramach współpracy z sądem zagranicznym i zarządcą zagranicznym sąd i sędzia-komisarz mogą
podejmować działania, które zapewniają sprawne prowadzenie postępowań restrukturyzacyjnych, w
szczególności przekazywać oraz zwracać się o informacje o:
1) majątku dłużnika i miejscu jego położenia, jak również informacje o postępowaniach
sądowych, administracyjnych, sądowoadministracyjnych i przed sądami polubownymi
dotyczących dłużnika;
2) sposobie zabezpieczenia i restrukturyzacji zobowiązań;
3) zaspokojeniu poszczególnych wierzycieli.
TYTUŁ IV
Odrębne postępowania restrukturyzacyjne
DZIAŁ I
Postępowanie restrukturyzacyjne wobec deweloperów
Art. 349. [Zakres stosowania przepisów]
 Przepisy niniejszego działu stosuje się w przypadku wszczęcia postępowania restrukturyzacyjnego
wobec dewelopera w rozumieniu art. 5 pkt 1 ustawy z dnia 20 maja 2021 r. o ochronie praw
nabywcy lokalu mieszkalnego lub domu jednorodzinnego oraz Deweloperskim Funduszu
Gwarancyjnym (Dz. U. z 2024 r. poz. 695).
Art. 350. [Definicje]
 Ilekroć w przepisach niniejszego działu jest mowa o:
1) nabywcy - należy przez to rozumieć osobę fizyczną, osobę prawną, a także jednostkę
organizacyjną niebędącą osobą prawną, której odrębna ustawa przyznaje zdolność prawną, wobec
której deweloper zobowiązał się do przeniesienia praw wynikających z umowy deweloperskiej, o
której mowa w art. 5 pkt 6 ustawy z dnia 20 maja 2021 r. o ochronie praw nabywcy lokalu
mieszkalnego lub domu jednorodzinnego oraz Deweloperskim Funduszu Gwarancyjnym, albo
jednej z umów, o których mowa w art. 2 ust. 1 pkt 2, 3 lub 5 lub ust. 2 tej ustawy, i która
zobowiązała się do spełnienia świadczenia pieniężnego na rzecz dewelopera na poczet ceny
nabycia tego prawa;
2) przeniesieniu własności lokalu - należy przez to rozumieć przeniesienie własności lokalu
mieszkalnego, a także przeniesienie własności nieruchomości gruntowej zabudowanej domem
jednorodzinnym lub użytkowania wieczystego nieruchomości gruntowej i własności domu
jednorodzinnego na niej posadowionego stanowiącego odrębną nieruchomość lub przeniesienie
ułamkowej części własności nieruchomości, lub przeniesienie własności lokalu użytkowego na
podstawie umowy, o której mowa w art. 2 ust. 2 ustawy z dnia 20 maja 2021 r. o ochronie praw
nabywcy lokalu mieszkalnego lub domu jednorodzinnego oraz Deweloperskim Funduszu
Gwarancyjnym;
3) umowie deweloperskiej - należy przez to rozumieć umowę między dłużnikiem a nabywcą,
której przedmiotem jest przeniesienie praw wynikających z umowy deweloperskiej, o której
mowa w art. 5 pkt 6 ustawy z dnia 20 maja 2021 r. o ochronie praw nabywcy lokalu mieszkalnego
lub domu jednorodzinnego oraz Deweloperskim Funduszu Gwarancyjnym, albo jednej z umów, o
których mowa w art. 2 ust. 1 pkt 2, 3 lub 5 lub ust. 2 tej ustawy.
Art. 351. [Wyłączenie stosowania postępowania o zatwierdzenie układu]
 Wobec dewelopera nie prowadzi się postępowania o zatwierdzenie układu, z wyjątkiem układu
częściowego, jeżeli nie są nim objęte wierzytelności nabywców oraz wierzytelności zabezpieczone
na nieruchomości, na której jest prowadzone przedsięwzięcie deweloperskie.
Art. 352. [Cel postępowania restrukturyzacyjnego wobec dewelopera]
 Postępowanie określone w niniejszym dziale prowadzi się tak, aby doprowadzić do zaspokojenia
nabywców w drodze przeniesienia na nich własności lokali, o ile racjonalne względy na to pozwolą.
Art. 353. [Termin składania propozycji układowych przez nabywców]
 Nabywcy w liczbie stanowiącej co najmniej 20% liczby nabywców w ramach przedsięwzięcia
deweloperskiego prowadzonego przez dłużnika mogą zgłosić propozycje układowe w terminie
trzydziestu dni od dnia otwarcia postępowania restrukturyzacyjnego.
Art. 354. [Dodatkowe propozycje układowe]
1. Propozycje układowe mogą również obejmować:
1) wpłacenie dopłat przez wszystkich albo niektórych nabywców i zaspokojenie ich przez
przeniesienie własności lokali, przy czym propozycje układowe mogą przewidywać późniejszy
zwrot dopłat z przychodów z realizacji przedsięwzięcia deweloperskiego;
2) sprzedaż nieruchomości, na której jest prowadzone przedsięwzięcie deweloperskie, z
zachowaniem ciążących na niej ograniczonych praw rzeczowych, na rzecz przedsiębiorcy, który
przejąłby zobowiązania wobec nabywców i zobowiązałby się do kontynuacji przedsięwzięcia
deweloperskiego, przy czym propozycje układowe mogą przewidywać zmianę treści umów
deweloperskich;
3) określenie innych warunków kontynuacji przedsięwzięcia deweloperskiego i sposobów jego
finansowania;
4) zamianę lokali między wierzycielami lub zamianę lokalu na lokal niebędący przedmiotem
umowy deweloperskiej.
2. Przepis art. 162 stosuje się odpowiednio.
Art. 355. [Różny sposób traktowania nabywców; znaczenie prawomocnego postanowienia o
zatwierdzeniu układu]
1. Propozycje układowe mogą przewidywać różny sposób traktowania nabywców w zależności od
tego, czy wpłacą oni dopłaty, o których mowa w art. 354 ust. 1 pkt 1.
2. Do propozycji układowych przewidujących sposób restrukturyzacji, o którym mowa w art. 354
ust. 1 pkt 2, załącza się sporządzone w formie aktu notarialnego nieodwołalne oświadczenie woli
przedsiębiorcy o nabyciu nieruchomości, na której jest prowadzone przedsięwzięcie deweloperskie,
wraz z ciążącymi na niej obciążeniami i o przejęciu zobowiązań dłużnika w stosunku do nabywców.
W przypadku prawomocnego zatwierdzenia układu przewidującego sprzedaż nieruchomości na
zasadach określonych w oświadczeniu woli przedsiębiorcy, o którym mowa w niniejszym ustępie,
oświadczenie to zastępuje jego oświadczenie woli konieczne do zawarcia umowy sprzedaży
nieruchomości, na której jest prowadzone przedsięwzięcie deweloperskie, a umowę uznaje się za
zawartą.
3. Prawomocne postanowienie o zatwierdzeniu układu wraz z oświadczeniem, o którym mowa w
ust. 2, stanowi podstawę ujawnienia prawa własności w księdze wieczystej. Jeżeli dla
przedsięwzięcia deweloperskiego jest prowadzony mieszkaniowy rachunek powierniczy dłużnika,
przepis art. 425m Prawa upadłościowego stosuje się odpowiednio.
Art. 356. [Sposób głosowania nad układem]
1. Głosowanie nad układem przeprowadza się w grupach wierzycieli.
2. Nabywcy stanowią odrębną grupę wierzycieli, dla której sporządza się odrębną listę wierzycieli
uprawnionych do głosowania. Dopuszczalny jest dodatkowy podział nabywców na większą liczbę
grup obejmujących poszczególne kategorie interesów, w szczególności z uwagi na stopień
wykonania umowy z deweloperem.
Art. 357. [Głos nabywcy jako tytuł egzekucyjny]
 Głos nabywcy w formie pisemnej oddany w przyspieszonym postępowaniu układowym,
postępowaniu układowym lub postępowaniu sanacyjnym, w którym dłużnikowi udzielono
zezwolenia, o którym mowa w art. 288 ust. 3, zawierający zobowiązanie do wpłacenia dopłaty
zgodnie z propozycjami układowymi, łącznie z wypisem prawomocnego postanowienia
zatwierdzającego układ, stanowi tytuł egzekucyjny przeciwko nabywcy, który oddał głos za
przyjęciem układu.
Art. 358. [Wstępnie głosowanie przez nabywców nad propozycjami układowymi]
1. Jeżeli propozycje układowe przewidujące sposób restrukturyzacji, o którym mowa w art. 354 ust.
1 pkt 1, zostaną zgłoszone w postępowaniu sanacyjnym, w którym dłużnikowi nie udzielono
zezwolenia, o którym mowa w art. 288 ust. 3, a zarząd masą sanacyjną sprawuje zarządca, sędziakomisarz niezwłocznie przeprowadza wstępne głosowanie nabywców nad propozycjami
układowymi w zakresie ich dotyczącym.
2. Uprawnieni do głosowania są wierzyciele, o których mowa w art. 356 ust. 2.
3. Niezatwierdzenie spisu wierzytelności nie stanowi przeszkody do przeprowadzenia wstępnego
głosowania nabywców. Sędzia-komisarz sporządza listę nabywców uprawnionych do głosowania na
podstawie listy przedłożonej przez zarządcę.
4. Uchwała nabywców zostaje przyjęta, jeżeli wypowiedzą się za nią nabywcy deklarujący łącznie
dopłaty wystarczające zgodnie z treścią propozycji układowych do sfinansowania dokończenia
przedsięwzięcia deweloperskiego.
Art. 359. [Wnoszenie dopłat; nowe propozycje układowe]
1. W przypadku przyjęcia uchwały nabywców, o której mowa w art. 358 ust. 4, nabywcy
zobowiązani do wpłacenia dopłat wpłacają je do masy sanacyjnej lub zabezpieczają ich wpłatę w
zakresie przewidzianym uchwałą w terminie dwóch miesięcy od dnia podjęcia uchwały. W
szczególnie uzasadnionych przypadkach termin może zostać przedłużony postanowieniem sędziegokomisarza.
2. Jeżeli w terminie, o którym mowa w ust. 1, nie zostaną wpłacone lub zabezpieczone wszystkie
dopłaty, w pełnej wysokości przewidzianej uchwałą, nabywcy mogą uzupełnić brakujące dopłaty,
wpłacając je do masy sanacyjnej lub zabezpieczając ich wpłatę w terminie trzydziestu dni od
bezskutecznego upływu terminu, o którym mowa w ust. 1. W tym samym terminie dłużnik lub
zarządca mogą przedstawić dowód istnienia innych źródeł finansowania przedsięwzięcia
deweloperskiego.
3. Wpłacenie lub zabezpieczenie dopłat lub innych środków w wysokości wystarczającej na
sfinansowanie przedsięwzięcia deweloperskiego stwierdza postanowieniem sędzia-komisarz,
jednocześnie wyznaczając termin zgromadzenia wierzycieli w celu głosowania nad układem. Treść
uchwały nabywców, o której mowa w art. 358 ust. 4, włącza się do układu, a zgromadzenie
wierzycieli nie może przyjąć układu o treści odbiegającej od uchwały nabywców w zakresie nią
uregulowanym. Sędzia-komisarz zwraca uwagę wierzycieli uczestniczących w zgromadzeniu
wierzycieli na niezgodność propozycji układowych z uchwałą nabywców. Sąd odmawia
zatwierdzenia układu o treści odbiegającej od uchwały nabywców w zakresie nią uregulowanym.
4. Zarządca przechowuje środki pieniężne uzyskane z dopłat, o których mowa w ust. 1 i 2, na
odrębnym rachunku bankowym.
5. W przypadku bezskutecznego upływu terminów, o których mowa w ust. 1 i 2, osoby uprawnione
mogą złożyć nowe propozycje układowe w terminie trzydziestu dni. Nowe propozycje układowe
przewidujące wpłacenie dopłat przez nabywców są niedopuszczalne.
Art. 360. [Zwrot dopłat]
1. W przypadku prawomocnego umorzenia postępowania sanacyjnego lub prawomocnej odmowy
zatwierdzenia układu zarządca zwraca nabywcom dopłaty, o których mowa w art. 359 ust. 1 i 2,
powiększone o odsetki należne zgodnie z umową rachunku bankowego, a zabezpieczenia wpłacenia
dopłat wygasają z mocy prawa.
2. Jeżeli w terminie określonym w art. 334 zostanie złożony uproszczony wniosek o ogłoszenie
upadłości, dopłat nie zwraca się do chwili rozpoznania tego wniosku. W przypadku ogłoszenia
upadłości zarządca przekazuje dopłaty syndykowi.
3. Środki pieniężne uzyskane z dopłat przechowywane przez zarządcę zgodnie z ust. 2 po umorzeniu
postępowania sanacyjnego wyłącza się od egzekucji sądowej i administracyjnej prowadzonej
przeciwko dłużnikowi.
Art. 361. [Zgoda na bezobciążeniowe wyodrębnienie lokalu mieszkalnego]
 Jeżeli nieruchomość, na której jest prowadzone przedsięwzięcie deweloperskie lub zadanie
inwestycyjne, jest obciążona hipoteką, której przysługuje pierwszeństwo przed roszczeniami
chociażby jednego nabywcy, a wierzyciel hipoteczny wyraził zgodę, o której mowa w art. 25 ust. 1
pkt 1 lub 2 ustawy z dnia 20 maja 2021 r. o ochronie praw nabywcy lokalu mieszkalnego lub domu
jednorodzinnego oraz Deweloperskim Funduszu Gwarancyjnym, lub zobowiązał się do jej
udzielenia, zgodnie z art. 76 ust. 4 zdanie drugie ustawy z dnia 6 lipca 1982 r. o księgach
wieczystych i hipotece (Dz. U. z 2023 r. poz. 1984 oraz z 2024 r. poz. 1222), zgoda taka lub
zobowiązanie do jej udzielenia pozostają w mocy na warunkach w nich określonych, przy czym
warunek wykonania zobowiązania nabywcy względem dłużnika uznaje się za spełniony w
przypadku wykonania zobowiązania do rąk zarządcy.
DZIAŁ II
Postępowanie restrukturyzacyjne wobec emitentów obligacji
Art. 362. [Zakres stosowania przepisów]
1. Przepisy niniejszego działu stosuje się w przypadku otwarcia postępowania restrukturyzacyjnego
wobec podmiotu emitującego obligacje.
2. Przepisów niniejszego działu nie stosuje się w przypadku otwarcia postępowania
restrukturyzacyjnego wobec emitenta obligacji przychodowych, jeżeli emitent w treści obligacji
ograniczył swoją odpowiedzialność do kwoty przychodów lub wartości majątku przedsięwzięcia.
Środki przeznaczone na zaspokojenie praw obligatariuszy z takich obligacji nie wchodzą do masy
układowej lub sanacyjnej, a roszczenia obligatariuszy nie są objęte układem.
3. Wobec emitenta obligacji nie prowadzi się postępowania o zatwierdzenie układu, z wyjątkiem
układu częściowego, jeżeli układem częściowym nie są objęte wierzytelności z tytułu emisji
obligacji.
Art. 363. [Kurator; administrator hipoteki]
1. Do reprezentowania praw obligatariuszy sąd ustanawia kuratora. Kuratorem może być również
bank, z którym dłużnik zawarł umowę o reprezentowanie obligatariuszy wobec emitenta.
Obligatariusze mogą działać w postępowaniu restrukturyzacyjnym również osobiście lub przez
pełnomocnika, jeżeli zostali dopuszczeni do udziału w postępowaniu przez sędziego-komisarza.
Sędzia-komisarz dopuszcza obligatariuszy do udziału w postępowaniu po wykazaniu, że przysługują
im prawa z obligacji.
2. Jeżeli dla zabezpieczenia praw z obligacji ustanowiono hipotekę na majątku emitenta, prawa i
obowiązki obligatariuszy zabezpieczonych hipoteką w postępowaniu restrukturyzacyjnym wykonuje
administrator hipoteki, o którym mowa w art. 31 ust. 4 ustawy z dnia 15 stycznia 2015 r. o
obligacjach (Dz. U. z 2024 r. poz. 708).
Art. 364. [Sprawozdania kuratora; wynagrodzenie kuratora]
 Do kuratora, o którym mowa w niniejszym dziale, przepisy art. 68 ust. 4 i art. 69-71 oraz przepisy o
sprawozdaniach nadzorcy sądowego stosuje się odpowiednio.
Art. 365. [Udzielenie informacji kuratorowi]
1. Dłużnik, nadzorca sądowy albo zarządca udzielają kuratorowi wszelkich potrzebnych informacji.
2. Kurator może przeglądać księgi i dokumenty dłużnika.
3. Na zgromadzeniu wierzycieli kurator ma prawo głosu tylko w sprawach, które mogą mieć wpływ
na prawa obligatariuszy.
Art. 366. [Spis wierzytelności]
1. Nadzorca sądowy albo zarządca umieszcza w spisie wierzytelności obligatariuszy łącznie,
wskazując sumę:
1) nominalną nieumorzonych do dnia otwarcia postępowania restrukturyzacyjnego obligacji,
których termin płatności przypada przed tym dniem, oraz sumę niezapłaconych odsetek od tych
obligacji;
2) obligacji oraz odsetek płatnych po dniu otwarcia postępowania restrukturyzacyjnego.
2. W spisie wierzytelności wymienia się składniki majątku emitenta, na których ustanowiono
zabezpieczenie rzeczowe praw obligatariuszy, i wskazuje, w jakiej wysokości obligatariusze
prawdopodobnie nie zostaną zaspokojeni z przedmiotu zabezpieczenia.
Art. 367. [Głosowanie przy zawieraniu układu]
1. Przy zawieraniu układu kurator głosuje sumą wierzytelności obligatariuszy objętych układem,
przy czym przysługuje mu jeden głos od każdej sumy, która wynika z podziału sumy innych
wierzytelności uprawniających do głosowania przez liczbę wierzycieli, którzy reprezentują te
wierzytelności.
2. W przypadku gdy obligatariusze głosują na zgromadzeniu wierzycieli osobiście lub przez
pełnomocnika, siłę głosów kuratora pomniejsza się o wartość wierzytelności głosujących
obligatariuszy, a liczbę przysługujących kuratorowi głosów - o liczbę głosujących obligatariuszy.
DZIAŁ III (uchylony)
Rozdział 1 (uchylony)
Art. 368.
 (uchylony).
Art. 369.
 (uchylony).
Art. 370.
 (uchylony).
Art. 371. 
 (uchylony).
Art. 372.
 (uchylony).
Art. 373.
 (uchylony).
Art. 374.
 (uchylony).
Art. 375.
 (uchylony).
Rozdział 2 (uchylony)
Art. 376.
 (uchylony).
Art. 377.
 (uchylony).
Art. 378.
 (uchylony).
Art. 379.
 (uchylony).
Art. 380.
 (uchylony).
Rozdział 3 (uchylony)
Oddział 1 (uchylony)
Art. 381.
 (uchylony).
Art. 382. 
 (uchylony).
Art. 383.
 (uchylony).
Art. 384.
 (uchylony).
Oddział 2 (uchylony)
Art. 385.
 (uchylony).
Art. 386.
 (uchylony).
Art. 387.
 (uchylony).
Art. 388.
 (uchylony).
Oddział 3 (uchylony)
Art. 389.
 (uchylony).
Art. 390.
 (uchylony).
Art. 391.
 (uchylony).
Art. 392.
 (uchylony).
Art. 393.
 (uchylony).
Art. 394.
 (uchylony).
Art. 395.
 (uchylony).
Art. 396.
 (uchylony).
Art. 397.
 (uchylony).
Art. 398.
 (uchylony).
TYTUŁ V
Przepisy karne
Art. 399. [Złożenie nieprawdziwych informacji lub zatajenie informacji]
Kto, będąc dłużnikiem lub osobą uprawnioną do reprezentowania dłużnika, dostarcza nadzorcy,
zarządcy lub sędziemu-komisarzowi nieprawdziwych informacji w celu ich wykorzystania w
postępowaniu restrukturyzacyjnym lub zataja przed nimi informacje mające istotne znaczenie dla
przeprowadzenia postępowania restrukturyzacyjnego lub nie udostępnia posiadanych przez siebie
danych lub dokumentów pozwalających na wykonanie obowiązku, o którym mowa w art. 56 ust. 1 pkt
2 lub ust. 7 oraz art. 70 ustawy z dnia 29 lipca 2005 r. o ofercie publicznej i warunkach wprowadzania
instrumentów finansowych do zorganizowanego systemu obrotu oraz o spółkach publicznych, a także
art. 17 ust. 1 lub 2 oraz art. 19 ust. 3 rozporządzenia nr 596/2014, podlega karze pozbawienia wolności
do lat 3.
Art. 400. [Niewydanie dokumentów]
 Kto, będąc dłużnikiem albo osobą uprawnioną do reprezentowania dłużnika, nie wydaje zarządcy
ksiąg rachunkowych lub innych dokumentów dotyczących jego majątku,
podlega karze pozbawienia wolności od 3 miesięcy do lat 5.
TYTUŁ VI
Zmiany w przepisach obowiązujących, przepisy przejściowe i przepis końcowy
DZIAŁ I
Zmiany w przepisach obowiązujących
Art. 401.
 W ustawie z dnia 28 kwietnia 1936 r. - Prawo wekslowe (Dz. U. Nr 37, poz. 282, z 2006 r. Nr 73,
poz. 501 oraz z 2012 r. poz. 1529) wprowadza się następujące zmiany: (zmiany pominięte).
Art. 402.
 W ustawie z dnia 17 listopada 1964 r. - Kodeks postępowania cywilnego (Dz. U. z 2014 r. poz. 101,
z późn. zm.) wprowadza się następujące zmiany: (zmiany pominięte).
Art. 403.
 W ustawie z dnia 17 czerwca 1966 r. o postępowaniu egzekucyjnym w administracji (Dz. U. z 2014
r. poz. 1619, z późn. zm.) w art. 115 po § 5 dodaje się § 5a i 5b w brzmieniu: (zmiany pominięte).
Art. 404.
 W ustawie z dnia 6 lipca 1982 r. o księgach wieczystych i hipotece (Dz. U. z 2013 r. poz. 707, z
późn. zm.) wprowadza się następujące zmiany: (zmiany pominięte).
Art. 405.
 W ustawie z dnia 14 lipca 1983 r. o narodowym zasobie archiwalnym i archiwach (Dz. U. z 2011 r.
Nr 123, poz. 698, z późn. zm.) wprowadza się następujące zmiany: (zmiany pominięte).
Art. 406.
 W ustawie z dnia 24 maja 1989 r. o rozpoznawaniu przez sądy spraw gospodarczych (Dz. U. z 2015
r. poz. 127) w art. 2 w ust. 2 pkt 6 otrzymuje brzmienie: (zmiany pominięte).
Art. 407.
 W ustawie z dnia 14 lutego 1991 r. - Prawo o notariacie (Dz. U. z 2014 r. poz. 164, z późn. zm.) w
art. 92 dodaje się § 8-10 w brzmieniu: (zmiany pominięte).
Art. 408.
 W ustawie z dnia 26 lipca 1991 r. o podatku dochodowym od osób fizycznych (Dz. U. z 2012 r.
poz. 361, z późn. zm.) wprowadza się następujące zmiany: (zmiany pominięte).
Art. 409.
 W ustawie z dnia 15 lutego 1992 r. o podatku dochodowym od osób prawnych (Dz. U. z 2014 r.
poz. 851, z późn. zm.) wprowadza się następujące zmiany: (zmiany pominięte).
Art. 410.
 W ustawie z dnia 29 grudnia 1992 r. o radiofonii i telewizji (Dz. U. z 2011 r. Nr 43, poz. 226, z
późn. zm.) w art. 38 w ust. 2 uchyla się pkt 2.
Art. 411.
 W ustawie z dnia 29 września 1994 r. o rachunkowości (Dz. U. z 2013 r. poz. 330, z późn. zm.)
wprowadza się następujące zmiany: (zmiany pominięte).
Art. 412.
 W ustawie z dnia 14 grudnia 1994 r. o Bankowym Funduszu Gwarancyjnym (Dz. U. z 2014 r. poz.
1866) wprowadza się następujące zmiany: (zmiany pominięte).
Art. 413.
 W ustawie z dnia 8 sierpnia 1996 r. o zasadach wykonywania uprawnień przysługujących Skarbowi
Państwa (Dz. U. z 2012 r. poz. 1224) wprowadza się następujące zmiany: (zmiany pominięte).
Art. 414.
 W ustawie z dnia 30 sierpnia 1996 r. o komercjalizacji i prywatyzacji (Dz. U. z 2015 r. poz. 747) w
art. 3 w ust. 3 pkt 4 otrzymuje brzmienie: (zmiany pominięte).
Art. 415.
 W ustawie z dnia 6 grudnia 1996 r. o zastawie rejestrowym i rejestrze zastawów (Dz. U. z 2009 r.
Nr 67, poz. 569, Nr 69, poz. 595 i Nr 215, poz. 1663) w art. 4 w ust. 1 pkt 3 otrzymuje brzmienie:
(zmiany pominięte).
Art. 416.
 W ustawie z dnia 20 sierpnia 1997 r. o Krajowym Rejestrze Sądowym (Dz. U. z 2013 r. poz. 1203, z
późn. zm.) wprowadza się następujące zmiany: (zmiany pominięte).
Art. 417.
 W ustawie z dnia 29 sierpnia 1997 r. - Ordynacja podatkowa (Dz. U. z 2015 r. poz. 613 i 699)
wprowadza się następujące zmiany: (zmiany pominięte).
Art. 418.
 W ustawie z dnia 29 sierpnia 1997 r. - Prawo bankowe (Dz. U. z 2015 r. poz. 128 i 559) wprowadza
się następujące zmiany: (zmiany pominięte).
Art. 419. 
 W ustawie z dnia 13 października 1998 r. o systemie ubezpieczeń społecznych (Dz. U. z 2015 r.
poz. 121 i 689) wprowadza się następujące zmiany: (zmiany pominięte).
Art. 420.
 W ustawie z dnia 20 listopada 1998 r. o zryczałtowanym podatku dochodowym od niektórych
przychodów osiąganych przez osoby fizyczne (Dz. U. Nr 144, poz. 930, z późn. zm.) w art. 21 w ust.
11 pkt 1 otrzymuje brzmienie: (zmiany pominięte).
Art. 421.
 W ustawie z dnia 15 września 2000 r. - Kodeks spółek handlowych (Dz. U. z 2013 r. poz. 1030, z
późn. zm.) wprowadza się następujące zmiany: (zmiany pominięte).
Art. 422.
 W ustawie z dnia 9 listopada 2000 r. o utworzeniu Polskiej Agencji Rozwoju Przedsiębiorczości
(Dz. U. z 2014 r. poz. 1804) wprowadza się następujące zmiany: (zmiany pominięte).
Art. 423.
 W ustawie z dnia 11 maja 2001 r. - Prawo o miarach (Dz. U. z 2013 r. poz. 1069) w art. 16f w ust. 1
pkt 3 otrzymuje brzmienie: (zmiany pominięte).
Art. 424.
 W ustawie z dnia 24 sierpnia 2001 r. o ostateczności rozrachunku w systemach płatności i
systemach rozrachunku papierów wartościowych oraz zasadach nadzoru nad tymi systemami (Dz. U.
z 2013 r. poz. 246 i 1036) wprowadza się następujące zmiany: (zmiany pominięte).
Art. 425.
 W ustawie z dnia 6 września 2001 r. o transporcie drogowym (Dz. U. z 2013 r. poz. 1414, z późn.
zm.) wprowadza się następujące zmiany: (zmiany pominięte).
Art. 426.
 W ustawie z dnia 3 lipca 2002 r. - Prawo lotnicze (Dz. U. z 2013 r. poz. 1393 oraz z 2014 r. poz.
768) w art. 175 w ust. 4 pkt 3 otrzymuje brzmienie: (zmiany pominięte).
Art. 427.
 W ustawie z dnia 23 listopada 2002 r. o restrukturyzacji zobowiązań koncesyjnych operatorów
stacjonarnych publicznych sieci telefonicznych (Dz. U. Nr 233, poz. 1956, z 2005 r. Nr 267, poz.
2258 oraz z 2015 r. poz. 238) w art. 14 ust. 1 otrzymuje brzmienie: (zmiany pominięte).
Art. 428.
 W ustawie z dnia 28 lutego 2003 r. - Prawo upadłościowe i naprawcze (Dz. U. z 2015 r. poz. 233)
wprowadza się następujące zmiany: (zmiany pominięte).
Art. 429.
 W ustawie z dnia 28 marca 2003 r. o transporcie kolejowym (Dz. U. z 2013 r. poz. 1594, z późn.
zm.) w art. 48 w ust. 3 w pkt 6 lit. b otrzymuje brzmienie: (zmiany pominięte).
Art. 430.
 W ustawie z dnia 11 marca 2004 r. o podatku od towarów i usług (Dz. U. z 2011 r. Nr 177, poz.
1054, z późn. zm.) wprowadza się następujące zmiany: (zmiany pominięte).
Art. 431.
 W ustawie z dnia 20 kwietnia 2004 r. o indywidualnych kontach emerytalnych oraz indywidualnych
kontach zabezpieczenia emerytalnego (Dz. U. z 2014 r. poz. 1147) wprowadza się następujące
zmiany: (zmiany pominięte).
Art. 432.
 W ustawie z dnia 27 maja 2004 r. o funduszach inwestycyjnych (Dz. U. z 2014 r. poz. 157 oraz z
2015 r. poz. 73) wprowadza się następujące zmiany: (zmiany pominięte).
Art. 433.
 W ustawie z dnia 2 lipca 2004 r. o swobodzie działalności gospodarczej (Dz. U. z 2015 r. poz. 584,
699 i 875) w art. 25 w ust. 1 pkt 14 i 15 otrzymują brzmienie: (zmiany pominięte).
Art. 434.
 W ustawie z dnia 30 czerwca 2005 r. o kinematografii (Dz. U. Nr 132, poz. 1111, z późn. zm.) w
art. 22 w ust. 2 w pkt 3 lit. b otrzymuje brzmienie: (zmiany pominięte).
Art. 435.
 W ustawie z dnia 28 lipca 2005 r. o kosztach sądowych w sprawach cywilnych (Dz. U. z 2014 r.
poz. 1025, z późn. zm.) wprowadza się następujące zmiany: (zmiany pominięte).
Art. 436.
 W ustawie z dnia 29 lipca 2005 r. o ofercie publicznej i warunkach wprowadzania instrumentów
finansowych do zorganizowanego systemu obrotu oraz o spółkach publicznych (Dz. U. z 2013 r.
poz. 1382) wprowadza się następujące zmiany: (zmiany pominięte).
Art. 437.
 W ustawie z dnia 29 lipca 2005 r. o obrocie instrumentami finansowymi (Dz. U. z 2014 r. poz. 94 i
586 oraz z 2015 r. poz. 73) wprowadza się następujące zmiany: (zmiany pominięte).
Art. 438.
 W ustawie z dnia 13 lipca 2006 r. o ochronie roszczeń pracowniczych w razie niewypłacalności
pracodawcy (Dz. U. z 2014 r. poz. 272, 598 i 923) wprowadza się następujące zmiany: (zmiany
pominięte).
Art. 439.
 W ustawie z dnia 18 października 2006 r. o wyrobie napojów spirytusowych oraz o rejestracji i
ochronie oznaczeń geograficznych napojów spirytusowych (Dz. U. z 2013 r. poz. 144) w art. 6 w
ust. 2 w pkt 6 lit. c otrzymuje brzmienie: (zmiany pominięte).
Art. 440.
 W ustawie z dnia 15 czerwca 2007 r. o licencji syndyka (Dz. U. z 2014 r. poz. 776) wprowadza się
następujące zmiany: (zmiany pominięte).
Art. 441.
 W ustawie z dnia 6 grudnia 2008 r. o podatku akcyzowym (Dz. U. z 2014 r. poz. 752, z późn. zm.)
wprowadza się następujące zmiany: (zmiany pominięte).
Art. 442.
 W ustawie z dnia 19 grudnia 2008 r. o postępowaniu kompensacyjnym w podmiotach o
szczególnym znaczeniu dla polskiego przemysłu stoczniowego (Dz. U. Nr 233, poz. 1569 oraz z
2011 r. Nr 144, poz. 866) wprowadza się następujące zmiany: (zmiany pominięte).
Art. 443.
 W ustawie z dnia 5 listopada 2009 r. o spółdzielczych kasach oszczędnościowo-kredytowych (Dz.
U. z 2013 r. poz. 1450) w art. 74k ust. 1 otrzymuje brzmienie: (zmiany pominięte).
Art. 444.
 W ustawie z dnia 15 lipca 2011 r. o zawodach pielęgniarki i położnej (Dz. U. z 2014 r. poz. 1435,
1491 i 1877) w art. 76 w ust. 8 pkt 3 otrzymuje brzmienie: (zmiany pominięte).
Art. 445.
 W ustawie z dnia 16 września 2011 r. o ochronie praw nabywcy lokalu mieszkalnego lub domu
jednorodzinnego (Dz. U. Nr 232, poz. 1377) wprowadza się następujące zmiany: (zmiany
pominięte).
Art. 446.
 W ustawie z dnia 28 czerwca 2012 r. o spłacie niektórych niezaspokojonych należności
przedsiębiorców, wynikających z realizacji udzielonych zamówień publicznych (Dz. U. poz. 891, z
2013 r. poz. 792 oraz z 2014 r. poz. 929) wprowadza się następujące zmiany: (zmiany pominięte).
Art. 447.
 W ustawie z dnia 25 lipca 2014 r. o specjalnym podatku węglowodorowym (Dz. U. poz. 1215) w
art. 10 w ust. 2 pkt 2 otrzymuje brzmienie: (zmiany pominięte).
DZIAŁ II
Przepisy przejściowe
Art. 448. [Ocena zdarzeń przeszłych]
 Przepisy o skutkach wszczęcia postępowania co do osoby, majątku i zobowiązań dłużnika lub
upadłego stosuje się również do zdarzeń prawnych, które miały miejsce przed dniem wejścia w życie
ustawy.
Art. 449. [Wniosek o ogłoszenie upadłości złożony przed wejściem w życie ustawy]
 W sprawach, w których przed dniem wejścia w życie ustawy wpłynął wniosek o ogłoszenie
upadłości, stosuje się przepisy dotychczasowe.
Art. 450. [Wniosek o zmianę lub uchylenie układu nierozpatrzony przed wejściem w życie
ustawy]
 W sprawach, w których przed dniem wejścia w życie ustawy wpłynął wniosek o zmianę układu lub
uchylenie układu, a nie wydano jeszcze postanowienia w tym przedmiocie, postępowanie prowadzi
się według przepisów dotychczasowych.
Art. 451. [Oświadczenie o otwarciu postępowania naprawczego złożone przed wejściem w
życie ustawy]
 W sprawach, w których przed dniem wejścia w życie ustawy przedsiębiorca złożył oświadczenie o
otwarciu postępowania naprawczego, stosuje się przepisy dotychczasowe.
Art. 452. [Wniosek o orzeczenie zakazu prowadzenia działalności gospodarczej złożony przed
wejściem w życie ustawy]
1. W sprawach, w których przed dniem wejścia w życie ustawy wpłynął wniosek o orzeczenie
zakazu prowadzenia działalności gospodarczej, stosuje się przepisy dotychczasowe, z tym że zakaz
ten może być orzeczony na okres od roku do dziesięciu lat.
2. W sprawach, w których po wejściu w życie ustawy wpłynął wniosek o orzeczenie zakazu
prowadzenia działalności gospodarczej, działania lub zaniechania, o których mowa w art. 373 i art.
374 ustawy zmienianej w art. 428, w brzmieniu nadanym niniejszą ustawą, ocenia się według
przepisów ustawy obowiązującej w dniu ich wystąpienia.
3. Jeżeli działania lub zaniechania, o których mowa w art. 373 i art. 374 ustawy zmienianej w art.
428 w brzmieniu nadanym niniejszą ustawą, które stanowią podstawę orzeczenia zakazu
prowadzenia działalności gospodarczej, miały miejsce zarówno przed dniem wejścia w życie ustawy,
jak i po jej wejściu w życie, do oceny ich skutków stosuje się przepisy ustawy zmienianej w art. 428
w brzmieniu nadanym niniejszą ustawą.
Art. 453. [Licencja syndyka]
1. Z dniem wejścia w życie ustawy licencja syndyka staje się licencją doradcy restrukturyzacyjnego.
2. Do wniosków, o których mowa w art. 10 ust. 1 ustawy zmienianej w art. 440, złożonych i
nierozpatrzonych przed dniem wejścia w życie niniejszej ustawy, stosuje się przepisy ustawy
zmienianej w art. 440 w brzmieniu nadanym niniejszą ustawą.
3. Złożenie egzaminu dla osób ubiegających się o licencję syndyka przed dniem wejścia w życie
ustawy uprawnia do ubiegania się o licencję doradcy restrukturyzacyjnego.
Art. 454. [Odpowiedzialność likwidatorów]
 Likwidatorzy, o których mowa w art. 116b ustawy zmienianej w art. 417, nie odpowiadają za
zaległości podatkowe oraz zaległości z tytułu składek na ubezpieczenia społeczne w rozumieniu
ustawy zmienianej w art. 419, które powstały przed dniem wejścia w życie niniejszej ustawy.
Art. 455. [Zasady obwieszczeń, zamieszczania orzeczeń i dokumentów oraz składania pism w
okresie przejściowym]
1. Do dnia utworzenia Rejestru obwieszczeń, o których mowa w ustawie, dokonuje się w Monitorze
Sądowym i Gospodarczym. W postępowaniu upadłościowym wobec osób fizycznych
nieprowadzących działalności gospodarczej obwieszczenia nie podlegają opłatom. Obwieszczeń
może dokonywać również syndyk, nadzorca sądowy lub zarządca, składając, po ukazaniu się
obwieszczenia, do akt, dowód dokonania obwieszczenia.
2. Postanowienia, zarządzenia i dokumenty, które zamieszcza się w Rejestrze do dnia utworzenia
Rejestru wykłada się w sekretariacie sądu, o czym należy uczynić wzmiankę na sentencji
postanowienia z zaznaczeniem daty wyłożenia. Jeżeli ustawa przewiduje, że termin biegnie od dnia
zamieszczenia postanowienia, zarządzenia lub dokumentu w Rejestrze do dnia utworzenia Rejestru
termin ten biegnie od dnia wyłożenia w sekretariacie sądu.
3. Jeżeli ustawa przewiduje, że pisma lub dokumenty składa się albo można złożyć w postaci
elektronicznej do dnia utworzenia Rejestru pisma lub dokumenty składa się w postaci papierowej.
DZIAŁ III
Przepis końcowy
Art. 456. [Wejście w życie ustawy]
 Ustawa wchodzi w życie z dniem 1 stycznia 2016 r., z wyjątkiem:
1) art. 5, który wchodzi w życie z dniem 26 czerwca 2018 r.;
2) art. 148 i art. 149, które wchodzą w życie z dniem 1 września 2015 r.;
3) art. 428 pkt 138 w zakresie dotyczącym art. 227, który wchodzi w życie po upływie 14 dni od
dnia ogłoszenia.